Sipaskunaqa ñawraq llimp’i t’ikawanmi chukunkuta achalanku.

Ñawpaqqa sipaskunapas warmikunapas achanqaray yurapa t’ikanwanmi achalakuqku.

Ñan purikuq runaqa sansapa achikyayninta rikuspa tuta, chay wasiman chayasqa.

Kurpus raymipaqqa Qusquman achira watyasqata apamunku.

Achka hak’akllukunam chay t’uqupiqa puñusqa.

Kunan p’unchawqa awasaqmi, mana ruphaykuwananpaqqa achiwata sayaykachipuway

Punkuta allinta wichq’aychik, paqtataq achuqalla quwitapas runtutapas suwarqukunman.

Achuqchataqa ruqututahina hunt’achispam wayk’unapas mikhunapas.

Akapiqa ch’uspi huñukun.

Chakrakuna wanunapaqqa llama akapunim ancha allin.

Tayta Jacintoqa sara kamchatawan tunastawan mikhusqanmantam aka ch’akiwan yaqalla wañurqun.

Aka tanqa uruchaqa tarpunapaqmi rikhurimun.

Akllakunaqa mana aqha rurayllatachu yachaq kasqaku, paykunaqa tukuy ima kamayta yachaq kasqaku.

Kuru papantaqa khuchipaq akllasunchik, ñut’untataq ch’uñupaq.

Alwirhastaqa hamk’apipas mut’ipipas mikhullanchik.

Papa aspiqmi risunchik, allachuta aparqamuy.

Panacháy, papayta allaysirqamuway, watyatapas mikhusunchikmi.

Allpaqa tukuy imata urichipuwanchik; kaqtaq uywakunatapas mirachipuwanchik, chayraykum Pacha Mama ninchik.

Allqamariqa iskay llimp’iyuq: yanawan yuraqwan.

Allqamariqa kuruchakunata mikhuspa kawsan.

Allquqa tuta kanikuspa atuqta ayqichin.

Chay Marianochaqa manam runachu, chayqa allqum.

Qullqiyuqkunaqa wakchakunata allquchakun.

Paqarinqa hamunkipunim lliklla awanaypaqmi allwiysirquwanki.

Paraptinqa ama hamunkichu.

Watukuq runatataq allqu hap’irqunman, amachay.

Vacunakunaqa unquykunamanta amachawanchik.

Qusqu llaqtapiqa kaqmi huk amaru kancha.

Hatun llaqtapiqa amiwanña sapa p’unchaw fideo mikhuylla.

¿Maytaq chay amu masiykiri?

¡Wawáy, anqarapi p’ukukunata mayllarqamuy!

Mana parananpaqqa hanaq pachapas anqas llimp’im churakun.

Tintaya qhuyamantaqa kay anta sutiyuq q’illaytam hurqunku.

Antarata waqachispam saqra tusuytaqa tusunku.

Chay llullakuq irqitaqa allin allinta anyaykuspa saqipunku.

Tisis unquyniyuq runakunapaqqa añas aychas ancha allin.

¡Allipuni waturikuwanki, anchatapuni añaychayki!

Chay añaychayniykiqa allinmi.

Añutaqa wayk’uspa qasapi qasachispa mikhuna.

Sayk’uyniyki qhipananpaqqa apachitapi huk rumichata saqinki.


Mama qucha patapiqa apanquray chupitam mikhunku, ¡aychanqa misk’illaña!


Apasanqaqa parananpaqmi t’uqunmanta lluqsimun.

Kay qillqasqata kuraq wawqiykiman aparquy.

Sara apiqa allin hap’ikuqmi.

Ususiykiqa api p’achayuqmi chayamusqa; chayraykutaq kunanqa unquchkan.

Apichuqa q’illupas yuraqpas kullipas (sanipas) kallanmi.

Apinquya ruruqa qhuñaman rikch’akuq mikhuyniyuqmi.

Apu Awsanqatiqa ancha munayniyuqmi.

Aqchi aychaqa sunqu unquykunatas hampin.

Ñawpaqqa aqhata mikhunawan kuskam upyana kaq, manam machanapaqchu, chayqa ch’akiyllapaqmi kaq.

Qhipa wiñay warmikunaqa manaña aqsuta riqsinkuchu.

Tayta kurapas aqsuyuqmi kaq.

Aqu allpaqa chiri, chayraykutaq mikhuykunaqa pisillata urin.

Atuqmantawan Wallatamantawan aranwayqa pichus maychus kasqanchik yupaychayta yachachiwanchik.

Sapanka chakrayuqmi arariwamanqa huk wachu papata qun.

Paqarinri, ¿hamunkichu? - Arí hamusaqmi.

Armakuspaqa qhachqa rumichawanmi thupakuna.

Machulanta uyarispas irqichakunaqa anchata asikunku.

Añaspa hisp’aykusqanqa millayta asnan.

Llaqtakunapiqa yuyukunata rantiptinchik asnapawan yapawanchik.

Asnuqa huk kintal kuraq papatam q’ipin.

¡Yaw asnu runa, chayqa manam lluq’i makichu!

Chay allquykiqa wak t’uqumanmi uñankunata astarqusqa.

Kay ulluku chupichaqa misk’ipuni kasqa, ¡astawan yapaykuway!

Phawaspaqa atiparquykim.

Atuqtaqa tuqllaman ch’unchullkunata churaspam hap’ina.

Chay runaqa atuqhina yukakuqmi.

Awa k’aspikuna ukhupiqa tarikun takarpukuna.

Hatun taytayqa wayitata awan, hatun mamaytaq llikllata awan, mamayqa millwata puchkan, ñuqataq q’aytuta kururuni.

Inka awkikunaqa yachaysapataq kallpasapataq karqanku.

Mana allin kawsaykuna kaptinqa awkinchikkunata tapurikusunchik.

Sinchita ch’akirin, awkikunatach ari phiñachinku.

Machachikuq unukunam runapa hatun awqanqa.Paymi wakchayachiwasunchikpas, paymi wañuchiwasunchikpas.

Ayataqa anchata waqaspam wantupunku.

Challwa aychaqa ancha misk’ipuni.

Ayllu sutiyqa Mamani.

Ñuqaqa kani Kiswar Pampa ayllumanta.

Yunta turuykita aynillapi iskay p’unchawpaq mañaykuway.

Kay lapischakunata rakirquy, llapanmanmi aypachinki.

Mamayki chaqay chimpaña hamuchkan, ayparquy wawa.

Ñuqaqa hampikuq mamamanmi aypasaq.

Chay millay masichaykimantaqa ayqinaykim.

Ayrampu ruru hampi unuqa muru unquy hampinapaqmi allin.

Llamata aysaspa llaqtata riy.

Wawata makinmanta aysay.

Anta llaqtaman chimpanapaqqa karqanmi huk isku chaka.

Chaka tulluymi nanawan.

Taytachanchik Jesúsqa chakatapi wañusqa.

Allquqa waqtan tulluwanmi chakachikusqa.

Runaqa iskay chakimanta purin, wik’uñaqa tawa chakimanta phawan.

Chakmay pachapi qhariqa chaki takllawan llamk’an, warmitaq ch’ampata aysan.

Chakmaypi tarpusqaqa paray watapi allinta urin.

Iskay qhari chakman, huk warmitaq ch’ampata aysan. Chay kimsa runakunapa llamk’asqanmi masa sutiyuq.

Mamanchik Candelariapa p’unchawninpiqa chakra watukuqmi tusuyniyuq rinchik.

Ñuqaqa sara chakrayuq, añu chakrayuqmi kani

Paqarinmi k’ita quwi chakuq risunchik.

Chala runakunaqa utkuta tarpuspa apichuta tarpuspa kawsanku.

Titiqaqa quchapiqa qarachi sutiyuq challwacham kan.

Paqarinqa such’i challwaqmi risunchik.

Inkakunaqa quri champiyuqsi kaqku.

Puchkasqaymantaqa chanintam haywaripuwan.

Chaninchakuyqa chakipiña hamuspapas chayamullanqapunim huk p’unchaw.

Yachachiqniyqa allillanta llamk’asqaymanta 18 chaninchawan.

Ch’aqipaqqa ch’uñuta pisillata chamqana.

Runakunaqa chanrarayuq tusun.

Chaqay wik’uñaqa atuq maqaqsi.

Paquchanchikmi Mamanikunapa llamanwan chaqrukusqa.

Pichakanipiqa charankuta waqachispa waynakunaqa uywata michinku.

Yunka runakunaqa charapa aychamanta mikhuykunata wayk’unku.

Ima qurisqatapas anchata yupaychakuspa chaskikuna.

Kay sasawi yurachata hampi chatupi t’impurqachimuy.

Kay papaqa chawaraqmi kasqa; huk chikantawan t’impuchimuyraq.

Wawaqa mancharikuspa chawpi mayupi waqayta qallarin.

Chay wawaqa ancha yachayniyuqmi kasqa.

Kay watyaqa mana chayasqachu, wayk’unkiraqcha ari.

Wira ch’unchullniyuq chayruqa misk’illaña.

Sinchita ruphamuchkan; ch’isiniqman chikchinqach ari.

Yuyu hawch’aqa chikchipasapacha wayk’ukun.

Mula chillinaqa chaki k’utuypaq chanin hampim kaq kasqa

Karru payllamanta mana phawarinanpaqqa rumiwan chillpana.

Mayutaqa yuyaywanpuni chimpanki, chaytaq lluchk’awaq.
Wawaqa suti taytanman chimpaykun.

Wakayqa chinachatam wachapuwasqa.

Ch’umpi llamaykum uñanta chinkachimusqa.

Ñawpaqqa kay llaqtakunapi achka wanaku kaq; kunanqa chinkapuchkan.

Mamayqa chiqan rimaytapuni yachachiwan.

Qilla wawakunataqa supaytam chiqnini.

Ch’uñutaqa chirawpi chaninta ruranchik, kaqtaq chay pachapi aruwitapas rurallanchiktaq.

Chiri hawas mikhuyqa ch’unchullninchikta khipuchin.

¡Chita ñuñuchiytaqa ama qunqankichikchu!

Kapuli rurutaqa ñawpaqta chiwakuraqmi mallin; chaymantañam ñuqanchikqa

Chiwchichakunataqa mut’i muk’uchawanmi uywanchik.

Sara chuchuqataqa watan watanpas waqaychayta atillanchikmi.

Runapa chukchanqa sapa kuti rutuna; sarapa chukchanqa mana rutunachu.

Chukcha k’utupa aychanta mikhuspaqa payhina phawaq kanki.

Antimanta yunkaman yaykuq runakunataqa chukchu unquy hap’in.

Chukullitaqa kay p’unchawkuna manaña warmikunaqa churakunkuchu.

Chukuruqa pakallamanta runata qhawan.

Sillustanipi ñawpa chullpakuna kachkanraq, chaypis ayataqa pakapuqku.

Rit’ipas ch’uñupas chullunmi. Rit’iqa ruphaywan unuman tukun, ch’aki ch’uñutaq unupi apiyan.

Runaqa raymi p’unchawkunapi munay pallayniyuq chumpikunata churakun.

Maki ruk’ananchikpas chaki ruk’ananchikpas chunkapunim

Wallpataqa chupanmantam hap’ina.

Rufinochapa mamanqa Minas Chupapim tiyan.

Allin sara chuqlluqa chunka iskayniyuq aysakuyniyuqmi.

Wayna Pikchu urquqa huk chuqupi tukun.

Hawastapas siwaratapas rutuspaqa chuqu chuquta sayachina.

P’isaqqa kimsa runtullata churan.

Ñuqaqa tayta Fabianpa churinmi kani.

Jesucristoqa manas San Josépa churiyasqanchu.

Mankata churpuykuspa sarata lawapaq kutarquy.

Paqucha millwamanta awasqa chusiqa ancha q’uñillañam.

Yamt’ataqa kallpawan chutaspam t’iranchik.

Punupiqa allpamanta rurasqa chuwakunapi ch’aquta pitunku; kaqtaq chuwapi mikhuytapas qaranakunku.

¡Hakuchu chuwispi pukllaykamusunchik!

Qilla runaqa chhachullapuni purin.

Chhachu asnuman allinta mikhuchimunki.

Chhaku millwataqa qatana awanapaq puchkasunchik

Kay kinuwa kutasqaqa chhakum kasqa.

Kay mankataqa ch’aki hawaswanmi chhalakamuni.

Waka mikhunanpaq chhallata q’ipirqamuy.

Waka umantaqa unaytam chhallchachina.

Pisquchakunata wach’ispa t’uqupa qispinta chhallurqamusqaku.

Siwara chhapataqa quwiman qaraykuy.

Kay qatanakunataqa hawapi chhapchirqamuy.

Chay wutillacha hampitaqa chhapchirispapuni upyanki.

Chay wawata chhillchichawan pukllachinki.

Sasawi hampi unum chhulli unquytaqa hampin.

Chiraw pachapiqa supaytam qasan; chayraykutaq mayu unupas qucha unupas chhullunku hunt’a

Chhuqaqa phakanpi achka aychayuqmi, ichaqa manataqmi phawaytaqa yachanchu.

Hak’aqlluqa sinchi chhurunayuq; chaywanqa rumitapas kichanmansi.

Api p’achaqa ruphaypipas wayrapipas ch’akillanmi.

Ch’akiymi aypawan; ¡maypichá aqhallapas!

Waqaychasqa k’ispiñuqa ch’akinmi.

Ima kusikuyña kaptinpas, manaraq malliykuchkaspam, Awsanqati Apuman ch’allarikuyku.

Allpa pampayuq wasi pichanapaqqa ñawpaqta unuwanraqmi ch’aqchurina.

Kunan p’unchawqa trigo ch’aqita wayk’ukusunchik, paqarintaq sara lawata, minchhataq ch’uñu phasita.

Ch’aqiyqa karun karun takayllam; kutayqa ñut’u takarquymi.

Maqt’a taripaptinsi p’asñachaqa rumiwan ch’aqikamun.

Punakunapi papa wayk’utaqa ch’aquyuqtam mikhunchik. Ch’aquqa kaqtaqmi allin ch’unchullninchikpi k’irikunapaqpas.

¡Imatataq millayta ch’aqwanki, manachu runatapas manchakunki!

Arikipapi paqucha ch’arkitaqa sara kamchayuqta hankullata mikhunku.

Anti runakunaqa ch’aska lluqsimuyta ña hatarikunkuña.

Kay k’aspikunata ch’atarquy ichapas chaywan aypanman.

Pujilí llaqtapiqa llimp’isqa paqpa ch’awartam qhatunku.

Kawallu chupamantaqa ch’awar waskhatam ruranku.

Ñuñuq wawakuna wiksa q’apiyniyuq kaptinqa, mamanku lichinkuta ch’awarqukuspa ruk’i papapi anisniyuqta t’impurqachinku, chaytataq wawaman upyaykachinku; chayqa mana pantay hampim.

Challwawachu llaqtapiqa domingo p’unchawpi ch’ichita qhatunku.

Sara tarpusqanchikqa ña ch’ichimusqaña.

Chay warmiqa tukuyllatam ch’ikikun, ¡qamqa ama chayta rurankichu!

Ch’ikikuyqa manapunim allinchu, chaypachaqa llamk’anam.

Ch’illikuchaqa q’umir rapikunata mikhuspa kawsan.

Huk ch’in wayq’upi atuqqa uwiha uñata mikhurqusqa.

¡Puriy chay wawaykita ch’inyachimuy, qaparispa umaytam wasapawanqa!

K’anas runakunaqa ch’iqchi p’achayuq kanku.

Chay runaqa ch’iqchi misim, llullakusparaqtaq ñuqamanta rimasqa.

Llaqtakunapiqa iwkaliptu ch’iqtasqata aruwanpi kintalninpi qhatunku.

Lluchk’a qhunataqa wak sinchi rumiwanmi ch’iquparquna.

Chayrupaqqa ch’uñu kutata iskay unumanta kimsa unumanta ch’irwarquspa mankaman churaykuna.

Paqarin ch’isi huñunakuspa rimanakusunchiktaq llamk’asunchiktaq.

Ñañáy, ¿kunanqa ch’isiyaqchu ruraysiwanki?

Ch’isiyaykuyta uywaqa payllamanta wasiman kutimpun.

P’achapi ch’iyataqa t’impuchispam wañuchina.

Sipasqa sapallansi ch’ukllamanta uwihanta qhawan.

Tusuqkunaqa ch’ulla kasqaku; huk qhari puchun.

Mana allin allwisqa llikllaqa ch’ullpasapam lluqsin.

Ch’ulluqa umanchiktapas rinrinchiktapas chirimanta hark’awanchik.

T’imputa wayk’ukuspaqa mankata kicharisqata kirpaykuspa kaltunta wak mankachaman ch’umarquna.

Ch’umpi kawallutaqa alasán ninku.

Wira ch’unchull kankasqaqa wiksa k’irisqapaq ancha allin.

Tullukunapa chillinantaqa misk’itaraq ch’unqarqunchik.

Inti raymi killapi ch’uñu rurasqaqa ancha allinmi.

Kay wawapa makinqa ch’uñumari, imallawanpas ch’uwiychik.

Ch’upaymantam chay allquyki kanirquwan.

Simi kichasqa puñurquspa chiri wayrata ch’unqasqani, chayraykutaq uyaypi ch’upu lluqsirquwan.

Ruphaymantach ari ñawiymi ch’uqñi; chayraykutaq mana allintachu rikuni.

Huk llaqtakunapiqa runaqa ch’urutapas mikhunmi.

Manka hunt’ata lichiyuq kinuwa lawata saqirqani; kutimuptiytaq mankaqa ch’usaq kapusqa.

Ch’usiq qapariptinqa ima llakipas kallanpunim; chay pachaqa yuyaywan puriykachakuna.

Kay llamk’ay qallarinapaqqa k’inturikusunchik; ch’uspayta aparqamuway.

Ch’uspikunaqa qhillikunamanta unquykunata runaman apan.

Wawatataq chirirqunman; ¡llikllawan ch’uwiykuy!

Mana rumichakunayuq siwara rurutapas, mana qunchuyuq unutapas ch’uya ninchik.

Runaqa ch’uyapi kawsakuna, mana piwan chiqninakuspa.

Ima uma nanaypas ch’uyanchay atiyllam; wañuyllam manaqa.

Hak’aklluqa llullakusqanmantas puka much’uyuq; chayraykus mana llullakunachu.

Hak’utaqa rurallanchikmi saramantapas ch’uñumantapas siwaramantapas hawasmantapas kinuwamantapas qañiwamantapas, hamk’asqamantapas hankumantapas.

Allin chakrapiqa papapas hak’ullañas urin.

Hamak’uqa uywakunata unquchintaq tulluyachintaq.

Kay llaqtapiqa saratapas siwaratapas qañiwatapas hawastapas hamk’allanchikmi.

Mamayqa mayllasqa qañiwata hamk’an; chayta qhunaspataq qañiwa hak’uta ruran.

Hamp’atutaqa manam wañuchinachu, paykunaqa chakranchikmantam millay uruchakunata pallanku.

Hampikuq runaqa mach’aqway aychata ch’iri ch’irita yawar ch’unqata yana chankakata kutarquspa, qhulla hisp’aypi piturispa tullu p’akisqata q’ipichaykun.

Manam aychallanchiktachu hampinaqa, nunanchiktapas hampinallataqmi.

¡Hampuy taytáy, allqupas watasqam!

¡Hamuy mamáy! Kay qañiwa lawallatapas mikhurikuwaqchu.

Watamanta wata runaqa aswan allinta hamut’anchik.

Hanaq pachamanta paraqa hamun, ñuqanchikqa kay pachapi tiyanchik, ukhu pachapiqa wañusqakunata p’ampanchik.

Hank’a k’ankapa k’akaranmanta kanka kanqa.

Hank’unchikmi tullunchikkunataqa muqunchikkunapi watan, chayraykutaq ukhunchiktaqa kuyuchinchikpas muyuchinchikpas.

Chakrapi llamk’aq runaqa mana hanllakuyta munaspam kukata akullin.

Wakin mamakunaqa ñuñunkuman uchuta churakuspa wawankuta hanuk’anku.

Mankamanqa huk hapt’ay kachita churaykuy.

Kunan p’unchawqa taruka hap’iqmi risaqku.

Kunan p’unchawqa yachay wasipi manam imatapas hap’imunichu.

Wawakunaqa raymi p’unchawkunapi sumaq yarawikunata yarawinku.

Paqarinmi mamakunapa p’unchawnin, chaypim makintin makintinraq yarawimusaq.

Qayna p’unchawmi hampunayqa karqan, hark’amuwankum.

Rakhu p’achaqa chirimanta ukhunchikta hark’an.

Allqutaq runata kanirqunman, ¡phaway hark’amuy!

Harwisqa kinuwamanta lichiyuq lawaqa misk’illañam.

Ukhunchik siqsiptinqa sillunchikwan hasp’ikunchik.

Papa hasp’iypiqa qhipariqkunata wachu urayta qatatinku.

Mamayqa uwiha uñata qapariqta uyarispam tuta puñunanmanta hatarin.

Tupaq Amaruwanmi hatun maqanakuyqa hatarisqa.

Wawata puñunamanta hatarichimuy.

Taytayqa ayllu masintin aynipi pichqa p’unchawllapi wasita hatarirquchin.

Hatunkaq mankata apamunki.

Hatun sach’ata kumpasunchik.

Hawapiqa chirichkanmi; kayman yaykuykamuy.

May hawapipas rumiqa kallanpuni.

Chay rimasqan hawa maqanaykukunku.

Hawaq’ullaypa t’ikanqa sunqu unquykuna hampinapaqmi allin, k’ulluntaq chukcha mayllanapaq, ruphaymanta unquq wawakuna armanapaqpas.

Hawastaqa qhapaq sitwa killa qallariytam tarpuna.

Nawus hawch’atapas yuyu hawch’atapas llullu rapichakunata uchpa unupi t’impuchispam wayk’una.

Waqaychasqa hawch’ataqa chulluchispam wayk’ukuna.

Phaspa uyaykitaqa mana kachiyuq mantikillawan hawirqukuy.

Ruqutu sirk’aqa supay hayam.

Tarwi t’impuchisqa unuqa millay haya.

Ancha phiñakuq runakunataqa hayaqinmi t’uqyarqun.

Kimsaman tawata yapaptinchikri, ¿hayk’am llapanpi?

¿Hayk’apmi yachay wasiman hamuytaqa qallarirqanki?

Ñawpa runakunaqa papa allayta tukuspapas sara huqariyta tukuspapas hayllikunata kusisqa takiqku.

Chay wayq’u runakunaqa sara kallchayta tukurquspa ña hayllimuchkankuña. Ñuqanchikpas wayralla llamk’asunchik.

Ñawpaqqa hayt’ana mana kaptin maqt’akuna hisp’ay p’uru phukuchuwan pukllaqku.

Allqutaqa manam hayt’anachu, wañuptinchiksi lamar quchata mana q’ipiwanchikchu.

¡Añañáw! Mikhuyta wayk’ukuspaqa manaraq malliykuchkaspa apukunaman haywarina, kaqtaq wasi masikunamanpas.

Lapischaykita haywamuway.

Unutaqa hatun mankaman hich’aykuy, chaymantataq aswan aysarqamuy.

¿Imamantataq hik’ichkan wawaykiri? - Wiñachkancha ari riki, icha imatataqchus pakamanta mikhurqun.

Wawayki uchuwan hayarqachikusqa unullatapas hillp’uykuy.

Hillu atuqqa uwiha uñata misk’irqachispa sapa kutiñataq hamun.

Suwaqa llamatas rutuchkasqa… ¿Hinaqa? Runanqa kunkanmantas suwata hap’in.

Mikhuywan hiq’ipaqtaqa wasanpipas much’unpipas yuyayllawan takana.

Llamaqa huk chikallapi hisp’anpas akanpas, chayqa akasqan patapiñapas unu qayllapipas.

Runaqa hisp’ay puqusqawansi chukchanta mayllakuq.

Kuraq runakuna mana napaykuyqa hatun hucham. Mana rimaykukuq wawakunataqa «muuuu» ninku.

Paya wakaqa hatun, waka uñaqa huch’uylla.

Hatun papataqa wayk’upaq akllanchik, huch’uy papatataq ch’uñupaq.

Runa simipiqa huk, iskay, kimsa, tawa, pichqa, suqta nispa yupanchik.

Huk’uchaqa kisutapas ch’arkitapas allin pakasqaña kaptinpas tarirqunpuni.

Humint’ataqa kachiyuqtapas misk’iyuqtapas phutillanku.

Hump’i hump’iqa manam wayramanpas lluqsirqunachu manataq chiri unumanpas yaykunachu, mana chayqa ukhunchikmi punkirin.

Kay kanchaqa hunt’am, manam huk wakapas yaykunmanñachu.

Quyllurkunaqa achka mana yupay atiy, ¡hayk’a hunuch ari kankupas!

Llaqta runakunaqa domingo p’unchawtas killa huñunakuyta ruranqaku.

Wawakuna, ama qunqankichikchu: paqarin ch’isim tayta mamakuna huñunakunqa.

Kay huñuypa sutinqa Uturunku.

Perú Willka takiyninchikqa nin: «k’umuchisqa k’umuchisqa mat’inta huqarin» nispa.

Kinuwataqa ayriway killapim huqariyku.

Phatku (simipi k’iri) unquypaqqa huq’ulluta wawapa siminpi qhuchpachina.

Huk’uchaqa pampa hutk’ukunapi tiyan, kaqtaq qaraywapas.

Kay hutk’u mankapiri ima unutaq sayanman.

Kusisqa kaspaqa takinchikpas huywinchikpas qinachatapas waqachinchik.

Sicuani llaqtapa sutinqa sikuwa ichhumanta hamun.

Ichhutapas hawastapas ichhunawanmi rutunchik.

Paqucha chanin mirananpaqqa illanta agosto killapi allinta ch’allana.

Chikchiqa confiteshina qasasqa para, chuqi illaqa qunqayllamanta wach’ihina hanaqpi llipllipin, illapaqa ruphakuq pinchikillan, k’aqyataq sinchi t’uqyaynin.

Hawa llaqta runakunaqa pacha illariyta ña llamk’ayta qallarinchikña.

Illawa q’aytuwanqa allwisqa q’aytuta hukta saqispakama hap’ichinchik.

¿Imataq kayri? ¿Imatataq mikhunkiri? ¿Imapitaq puñunkiri?

Inchiktaqa ch’akichispapas hamk’anchik, llullullatapas kutaspa ruqrupi wayk’unchik.

Sapan inkaqa tayta Intipa churinsi kaq kasqa.

¿Maypitaq kay uraskamari kamurqanki? Inkaykiwancha ari qaynamurqanki.

Tayta Intiqa tarpusqa muhuta q’uñichispa phutuchimun.

Machu Pikchu llaqtachapiqa rumimanta inti watana kan.

Kay inti watanataqa tawa chunka suliswanmi rantikurqani.

Ñuqaqa yachachiqniypa rimasqanpi iñini.

Iphu parachaqa chakrakunata munayta wiñachin.

Irasqa ruru ch’uyanchanapaqqa pallqa k’aspiwan huqarispa ichhunta wayrachina.

Irqichakunaqa kusisqam wawa wasiman sapa p’unchaw rinku.

Iru ichhuqa ancha sinchi, chayraykutaq wakapas mana mikhunmanchu.

Isankaqa rurakullanmi ch’illiwa ichhumantapas suquspa tuqurun ch’iqtasqamantapas p’ispitapa yuranmantapas.

Runaqa iskay chakiyuq, iskay makiyuq, iskay rinriyuq, iskay ñawiyuq kanchik.

Punu llaqtapiqa kinuwa lawata isku unuyuqta wayk’uspa lichiyuqta mikhunku (q’atawi lawa).

Api api waqaychasqa ch’uñuqa ismurqunmi, kaqtaq papapas.

Ispitaqa mayllarquspalla hak’upi qhuchparichispa thiqtinku, chaytataq ch’uñu phasiyuqta mikhunku.

Isqun pachak isqun chunka isqunniyuqqa huk yupaymi.

Mana pichasqa wasipi tiyaq wallpapa k’akaranpiqa yanaraq ithapas tiyaykusqa.

Sapan warmiqa q’umir mansanata asnuchapi q’ipiykachispa wawachanta llaqtaman kachasqa.

Allqutaq watukuqninchikta kanirqunman; mayukama kacharpariy.

Llaqtaypiqa mamanchik Rosariota kimsa p’unchawta kusichispa tususpa machaspa watakama kacharparipuyku.

Wachakuq warmikunallam mana kachiyuqtaqa mikhunku.

Arikipa llaqtapi wasikunaqa kallankamanta rurasqa.

Kinuwata kallchaspaqa aswan ch’akinanpaqpas aswan puquykunanpaqpas arkuspa saqinchik.

Wayrapas Intipas unupas runapas uywakunapas kallpayuqmi kanchik.

Pacha mamataqa kancha wanuwanmi kallpachanchik.

Wasinchikpiqa tayta mamanchik kamachiq; yachana wasipiqa yachachiqninchikkuna kamachiq kanku.

Lima llaqtamantas gobierno kamachikamun «machu payanta cecinakuchun» nispa, ninmi takiypas.

Perú Mama llaqtanchikpiqa kanmi huk kamachikuypa kamachiynin; chay qillqasqapa sutinmi Constitución Política del Estado.

Apu taytanchiksi Pacha mamatapas mayukunatapas quyllurkunatapas kamaq kasqa.

Kay llaqtapiqa saratapas siwaratapas qañiwatapas hawastapas hamk’allanchikmi.

Kanchapiqa uywata wichq’anchik, kaqtaq kanchapi chakrakunatapas hark’anchik.

Allquqa suwata uyarispapas atuqta asnachispapas tuta kanikun.

Chay wawaqa mamanpa ñuñunta kanirqusqa.

Wawqichayqa tinasawan makinta kanirqachikusqa.

Q’ipchan kankataqa q’uncha sansallapi huk k’allana patapi ruranchik.

Sañu allpamanta mankatapas p’ukutapas k’allanatapas llanthullapi ch’akichispa wanupi huk tuta kañana.

Papa watyanapaq hurnuta kañay.

Kay pachapi kaqkunaqa: hukkuna kawsaqkuna, hukkunataq mana kawsaqkuna.

Kay saqisqayqa kaqlla kachkasqa.

Chayqa lapischaymi karqan, kunan paymi kaqnicharqakapun.

Qusqumanta Limakamaqa ancha karum, karrupas yaqa iskay p’unchawpim chayan, aviónkaq ichaqa huk urallapi.

Kaypiqa kamachisqata allinta uyarispa kasukunki.

Huk kawalluqa iskay llamapa q’ipinanta apan, ichaqa sasa ñankunata mana yaykuyta atinchu.

Hawa llaqtakunapiqa k’ulluchakunata qara watuwan wataspa, pampa hutk’upi sayachispa kawituta rurakuyku.

K’antinapaqqa ñawpaqtaraq q’aytuta kawpuna.

Chay añastaqa kawallus hayt’arquspa pampataraq chutarparisqa; chaymantas añasqa pisi pisimanta kawsarimullantaq.

Runapas uywakunapas yurakunapas wayrata upyaspa kawsanchik.

Hatun llakipim kawsani, kawsasqayqa manam kawsaychu.

Kay hatun turuyqa ñawpaq tullulla karqan; kunanqa llamk’aspaña aychasapa kapun.

Kaypas chaypas chaqaypas kikillanmi, llapanpas allin sirasqam.

Chay punkuta kichaspa papa muhuta hurqumuychik.

Sank’ayuqa millay allakuq kichkayuq waraqupa misk’i ruruchanmi.

Kay runapunim wakataqa aparqun, kikinmi, ñuqaqa allinta riqsirquni.

Kay rimaykunapa ruraqninkunataqa ña kikincharquniña.

Paray pachapiqa wawa killapi parallanpuni; hunt’a killapitaq uywakuna wachan.

Paquchaqa chunka hukniyuq killamanta wachan.

Wawqiykunaqa kimsa kanku, panaykunapas kimsallataq.

Wayk’u papaqa urqu kinraykunapi chaninta puqun.

Kirkinchuqa makinkunapi añasmantapas aswan ari silluyuqmi.

Maqmataqa puruñawan kirpaykuy.

Kuchuq kiruqa aycha kuchunapaq,maran kirutaq mikhuykuna kutananpaq.

China kisaqa mana t’ikayuqpaschu manataq kanikuqpaschu, aswanpas wayrasqapaq hampi.

Kisutaqa ñuñuq uywakunapa qhiqichanta puquchispapas, sank’ayuta puquchispapas, qaraywa aychata puquchispas pastilla kuwahuwan hap’ichispapas atillanchikmi.

Kiswar muhuqa 15 p’unchawmantam ch’ichimunanña.

Kiwicha rurutaqa mayllaspa hamk’anku chaymantataq qhunanku. Kiwicha hak’uqa misk’illaña.

Iskuyuq kinuwa hak’u masamantaqa k’ispiñuta ruraspa phutinchik.

Kuchuchninwanmi takarquwan, chayqa manam allin pukllaychu.

Hayaqinchik t’uqyarquptinqa hampi kamayuq wiksanchikta kuchurquspa pichawanchiktaq siraykapuwanchiktaq.

Wawakunaqa tuta mana puriykachayta munankuchu kukuchita manchakuspa.

Kukuli urpichaqa sach’a patakunamanta munayta takimun.

Phiñakuptinchikqa kukupinninchik anchata llamk’aspa punkin, chaytaq hayaqinninchik ima t’uqyanman.

Kulli sarata t’impuchispa kulli aqhataqa ruranku.

Kullku urpichaqa pampakunapi k’ita muhuchakunata mikhunanpaq pallakun.

Mana yuyaywan pukllaspaqa kumpanakusunmanmi.

Qayna wataqa chunka watayuq karqani, kunan wataqa chunka hukniyuq watayuq kani, hamuq qhipa watamanqa chunka iskayniyuq watayuq kasaq.

Allqutaqa kunkanmanta watana.

Uyarina kunkamanta rimamunki.

Kunturpa runtunpas runtu qaranpas, phurunkunapas yawarninpas aychanpas tullunpas achka unquykunapaq ancha allin hampim.

Kuraq turayqa Qusqupi llamk’an, sullk’a turaytaq kay kikin llaqtapi.

Chaka ruranapaqqa iskay kurkuta aysamusunchik.

Kursus unquypaqqa paltay ruru ruphachisqata kutaspa upyana.

Yana uhu hampinapaqqa aña kuru hamk’asqam ancha allin.

Chay kuru papataqa khuchiman qaraykamuy.

Chay ruranakunataqa allin ch’akipi waqaychanki, mana chayqa kururqunqam.

Llikllata allwispaqa kurur q’aytukunata allwiqkuna pampanta wisch’unakunku.

Q’aytutaqa mana rumipichu kururana, mana tukukuq kananpaqqa asnucha sutiyuq tulluchapipas durasno ruruchapipas kururana.

Wiksanchik hunt’asqa kaptinqa kusisqalla imatapas ruranchik.

¡Uchu kutataqa kay p’ukuchapi huqarimuy!

Ñawpaqqa maranllapi imatapas kutakuq kayku; kunanqa imatapas mulinullapi kutarqunku. Chayqa wak q’apayniyuq.

Punu runakunaqa mikhunatapas upyanatapas raymikunapi ayninakunku, chaytaqa qhipa watakunaman kutichinakapullanku.

Chaninpi kutipakuyqa ancha allinmi, mana chayqa sarusqallapunim kasunchik.

Ruphay p’unchawpi quchakunamantaqa wapsi hanaqman wichan, chaymantataq paraspa kutimun.

Pichqa ruk’anayuq kututuqa hatun aychayuqmi.

Kay pachapiqa tukuy imapas kuyunpunim: unu phawan, wayra phukun, yawarninchik purin, qaqalla kikinmanta mana kuyurinchu.

«Kayllatapas khachuykuychik» nispa awichaqa q’umir mansanakunata aparqamusqa.

Khaka uywaypas wallpa uywaypas allinmi; chaykunaqa wawakunallapaq.

Ayllu runaqa manaraq akullichkaspa apukunapaqraq kimsa rapicha kukata khakurikun.

Puna ayllukunapiqa santus p’unchawpi huk uwiha khallasqatam risasqaykimanta quykusunki.

Khallwa pisquchakunaqa parananpaqmi rikhurimun.

Allin khamusqa mikhuykunaqa allintam hap’iwanchik, mana allin khamusqataqa kikillantam akarparinchik.

Uwiha khankawanqa papapas huk mikhuykunapas sumaqtam puquykun.

Wayratawan mikhuykuspam millaytaqa khasanchik.

Ukhunchik khatatataptinqa k’upa kisa hampi unuta upyaykuna.

Uqata watantin mikhuyta munaspaqa uqa khayata rurana, chayqa waqaychay atiy

Warmikunaqa kukankuta huk istallapi khipuspa apaykachanku.

Ñawpa inkakunaqa q’aytu khipusqapis hayk’a imankupas kasqanta yachasqaku

Hacienda tiempo khipukunaqa «nina qallum» karqanku.

Ch’unchull khipuwanmi chay runaqa wañusqa.

Khipunapiqa tunta phasitawan, aycha t’imputawan uchu kutatawan yarqayniypaq wataykapuway.

Runtupa yuraqnillanta phusuquman rikch’akuq kanankama khiwirquy.

Kay q’aytuta iskay pataraman khiwirqapuway.

Khuchichataqa ch’uyapi tiyachina,mikhunata qarana, kaqtaq wasintapas pichapuna, unutapas armakunanpaq churapuna.

Khullu papamantaqa ch’uñuta ruranchik.

Sipaskunapas waynakunapas raymimanqa k’achay k’acha p’achasqa rinku.

Qharikunapa k’akinpiqa sunkham wiñan.

K’alla pisquqa sara chuqlluta mana puquchinchu; millay suwa pisqu.

K’allampataqa mat’asqa aychatahinam mantikilla wirapi thiqtinku.

K’allanaqa kallantaqmi huq’ullu sutiyuq,chayqa kinraypi simiyuq.

Kusikuy p’unchawkunapi runakunaqa karpata sayarichinku iwkaliptu k’allmakunawan allichaspa.

Hatun huñukuykunapi «k’aminakuy sutiyuq» qaparinakuy kan.

Mana uyarikuq wawakunataqa tayta mamanpas yachachiqninpas allin allinta k’amiykun.

Intiqa runatapas yurakunatapas uywakunatapas k’anchamuwanchiktaq q’uñichiwanchiktaq.

K’ankaqa hatun k’akarayuq; wallpaqa huch’uy k’akarallayuq.

Llikllataqa k’antisqa q’aytumanta awanku; wayitataqa puchkasqa q’aytullamanta awanku.

Surump’iwan unqusqa ñawiqa millaytam k’arakun.

Manka k’arpapiqa allqumanmi qaranku.

Mana allin ch’irwasqa ch’uñuyuq chayruqa millay k’arku.

Papil p’anqachakunataqa lawachawanmi k’askachina.

Ñañu k’aspikunawanmi ichhu wasitaqa ruranchik.

Ñuqapaqqa k’atapas kapusqachu; allqulla llapan kisuta mikhurqakapusqa.

Pisi yuyayniyuq runakunaqa k’ayra kaltuta upyanku.

K’ayrapinqa mikhusqanchik wirakuna chulluchinapaq unukunata paqarichimun.

Millay wawakunaqa rikraypipas rinriypipas k’ichiwankupuni.

Chichu warmikunaqa manaña k’ikunkuchu.

Makiypi k’irichayqa ña k’illayachkanña.

K’illichuqa huk’uchatapas challwachatapas huk pisquchakunatapas hap’ikuspa mikhullanmi.

K’illimsapiqa aychatapas quwitapas k’ipchantapas kankayta atinchikmi.

Ima qallarinapaqpas k’intukuyqa allinpunim, apukunamanta mañarikuna.

Qañiwapa kinuwapa ch’aki tullunkuna.

K’irisqa ukhunchiktaqa saqarara unuchawanraq mayllarquna chaymantataq matiku kutachawan t’akaykuna.

Kinuwa k’irimantapas qañiwa k’irimantapas llipt’aqa ancha allinmi.

Karu purinapaqqa k’ispiñutaqa harwirispa apakuna. Chayhinaqa aswan p’unchaw waqaychayta atikun.

K’uchi wawakunaqa mana hayk’appas yarqaymantaqa wañunkumanchu.

Ch’uspapi puytu awasqaqa tawa k’uchuyuqmi.

K’ulluta wakichisunchik wasi qatanapaq.

Ancha k’amisqa wawaqa k’ullu uyam kutipun; chayraykum ancha k’amikuyqa mana allinchu.

Lichita kuwahurquspa k’umpa k’umpata ch’irwarquspa yarqayninpaq apakamusqa.

Qullqiyuq runaqa wakcha runata k’umuchillaqpuni kasqa.

Yana runakunapa chukchanqa k’upa.

Uqa watyanapaqqa ch’aki k’urpachakunata huñumunanchik.

K’usilluchaqa wawakunapa tukuy ima rurasqanta yachapayan.

K’usi rurumantaqa uchuta papayuqta wayk’unku.

Wawakunaqa uqata ruphaypi q’uñichispa misk’itaraq k’utukunku.

Thutaqa millwa p’achayta k’uturqusqa.

Api p’achantin puñusqaymanta chaki tulluymi k’utuwan.

K’uychiqa paray pachapi ch’akirinanpaqmi hatarin.

Wiksa k’uykataqa ayunaspi ahusta mikhuspa wisch’unchik.

Q’aytupas puchkapas mana kaptinqa makillawan ari millwataqa k’uyurina.

Wawakunaqa wanquyrupa lachiwanmanta misk’ita huñumunku.

«Lakawiti uma» nispa k’aminakuy kan.

Lamar quchapiqa imaymana rikch’aq challwakuna kan.

Ruphay unquypaqqa laquwanmi mat’inkutapas, wiksankutapas q’ipichakunku.

Laqha tutakunapiqa manam puriykachanachu, laq’akusunmanmi.

Wawaqa hamp’atuhinaraqmi laq’akamusqa.

Musuq wasi pirqataqa t’uruwanraq laq’arquna.

Pusaq killayuq wawaqa lat’aspaña puriykachakun.

Punu llaqtakunapiqa iskuyuq kinuwa lawata wayk’unku. Iskutaqa «q’atawi» ninku.

Layqa runakunaqa hamp’atutas kichkawan t’iparquspa wasinchikman churan; chaytaqsi ñuqanchikqa yanqallamanta unqunchik.

Layqaqa kukata qhawaspa apukunamanta mañakuspa unquq wawata t’ikakunawan qhaqun.

Puka layupa saphinqa uhu unquymanta hampiwanchik.

Liqi liqiqa atuqta rikuspas qaparin.

Wawakunapa ñawin mana lirq’uyananpaqqa sinqachanpa tukukuyninpi qhichinchawan llimp’inku.

Liwrutaqa runa simipi «qillqasqa mayt’u» nispa sutiyanku.

Watyakuri Apuqa muhuntas lukma ruruman sut’uykachispa Kawillaka ñustapa qayllanman urmachimun.

Mana paraptinpas, anchata paraptinpas chakra llamk’aq runaqa hatun llakipi tarikun.

Wik’uñaqa phawaspa allquta llallinmi.

Llamaqa imatapas kimsa aruwata q’ipin, huk hawallapitaq hisp’akunpas akakunpas.

Muñata maskaspa kisata llamiykurquni, chaymi ruphawachkan.

«¿Imapaqtaq llamkhapayanki, rantinkichu?» nispa p’acha qhatuq warmikunaqa anyakun.

Mana llamk’aspaqa manam mikhunanchik kanmanchu, mana mikhuspaqa wañusunmi.

Llamp’u mana kachiyuq lichipa wiranqa k’irichakuna hampinapaqmi allin.

Tayta mamaqa llamp’u sunqu kaspa wawakunataqa yuyaychananchik.

Warmakunaqa llanka allpamanta uywachakunatapas mankachakunatapas pukllanankupaq rurakunku.

Api llankamanta mankata ruraspaqa llanthullapi ch’akichina, mana chayqa raqrakun.

Huk’uchataqa llapallanta misi mikhurqapusqa.

Llaqi llaqi saphi t’impuchisqa hampi unuqa yawarta ch’uyayachin.

San Pedro llaqtapiqa kurkukunata llaqllaspa munay tiyanakunata ruranku.

Ñuqanchikqa Perú Mama Llaqtapim paqarirqanchik.

Allquqa llaqwakuspa k’irinta alliyachin.

Papa q’ipiqa pisi llasalla, quriqa pisilla anchata llasan.

Wansu llaqtayuq runakunaqa llasaq paquchayuqmi kasqaku.

Chakrakunataqa llawlli yurakunawan kanchaspa amachanku.

Unquy allquqa sut’illa llawsa thuqaynintin ch’uspita hap’ispa phawaykachan.

Wayrasqa runataqa wasi llikawan q’apachina, kaqtaq yuyaynin chinkachikuq runatapas.

Ñawi llika unquytaqa ch’ichi uruchawansi pichachina.

Curahuata llaqta sipaschakunaqa munay pallay llikllachapi q’ipiykusqa puriykachanku.

Machasqa runaqa urmaspa uma qaranta llik’irqukusqa.

Wallwak’unpi llillisqa wawakunaqa anchata waqanku.

K’uychipa llimp’inkunaqa kaykunam: kulli, anqas, yuraq anqas, q’achu q’umir, q’illu, puka q’illu, pukantin.

Kimsa wasita siq’irquspayki pukawan, q’illuwan, anqaswan ima llimp’irquy.

¿Imach ari chaqay urqu patamantam lipipipiykamuchkan?

Yunka runakunaqa llamk’ayninpi sapa samarispa kukata llipt’ayuqta misk’illataña akullinku.

Lliqti unquysi hap’ikun rupha unquy wiksapi kaptin.

Hawaq’ullaypa llukllunwan chukchaykita mayllarqukuptiykiqa utqaychalla wiñarqunqa.

Mayu patapi tiyaq runakunaqa llukuwan challwakunata hap’inku.

Misk’i Yaku warmikunaqa wasankupi q’awata q’ipinku, wawankutataq lluk’iykukunku.

Llulla simikuna rimayqa manam allinchu.

Irqikunaqa «Ama llulla, ama qilla, ama suwa» kayta yachasunchik.

Warmikunaqa hawch’a mikhuna wayk’unankupaq llullu llullullanta yuyuta pallanku.

Warmiqa qhariwan tuparquspa llumpaq kayninta chinkachipun.

Mana chanin runakunaqa llunk’upayaspa imatapas tarillanku.

Allquyman yapachiyta munaptiymi, mamayqa niwan: «allintaraq llunk’uyta tukumuchun» nispa. Chaymi allqupa p’ukuntaqa kutichiniraq.

¡Lluqsiy kaymanta, manam munaykichu!

Tawa chunkamanta iskay chunka kimsayuqta qichunchik chayri, ¿hayk’ataq lluqsin?

Umamanta chakikama ukhunchikta iskayman phatmaptinchikqa lluq’iniqpim sunqunchikqa tarikun.

Musuq pirqata manaraq llimp’ispaqa hawaq’ullay unuwanraq pirqataqa llusirquna.

Warari qaqa wasipim huk hawa kan ancha lluchk’a, chaytam ninku «siki takana» nispa.

Manka ruraqkunaqa api hiwiwanmi rurasqankuta llusinku, chaytaq mankaqa llusk’allaña.

Huch’uy punkuyuq wasikunataqa yaqa llutkhuykuspam yaykunchikpas lluqsinchikpas.

Rumi pirqakunataqa t’uruwan llut’aspa kuskayachinkutaq lluchk’ayachinkutaq.

Sinchi machaq runaqa kawsaynintam pisiyachin.

Apaykachanakunaqa kanmi: tawa uyayuqpas, pichqa uyayuqpas; suqta uyayuqtaqa machina nillankutaq.

Machu runaqa tawnayuqmi puriykachakun.

Machu wasipiqa manas puñunachu, machu wayrapas unquchikunsi.

Machulaykunapa sutinqa hukkaq José, hukkaqtaq Estanislao.

Mach’aqway aychataqa yawar ch’unqatawan yana chankakatawan iskutawan ch’iri ch’iritawan kutaspa tullu p’akisqata q’ipichanku.

Lampa llaqta qayllapi kan «Turu mach’ay» sutiyuq qaqa wasi.

Wakin mach’aykunaqa ancha ukhu, chaytataq ninku «chinkana» nispa.

Runapa makinqa pichqa ruk’anayuq, chayraykutaq puqukunata qhatuspaqa sapa pichqata huk maki ninku.

Rurukuna huqariypipas hatun p’unchawkunapipas ayllu llamk’aypipas aqhataqa mak’askunapim q’ipinku.

Manaraq qarakuchkaspa malliykunaraqpuni mikhunataqa, kachipas q’aymapas kanman.

Taytayqa siwulla mallkichakunata llaqtamanta rantimusqa.

Asnapa mallkipas misk’i ruruq mallkipas wasinchikpiqa kananpuni.

Mama Carmenqa mama paquchanta qatichkan.

Mamanchik Carmentaqa chunka suqtayuq julio killapim p’unchawninta yuyarinku.

¡Mamacha! ¡Amahina kaychu, wawachayta marq’aripuway!

Tayta Juan, ¿maypitaq kay mamakuri tiyan?

¿Mikhuytari munachkankichu? - Mana.

Manchachiqa suwa k’allakunata sara chakramanta ayqichin.

Tutayaqpi puriykachayta wawakunaqa anchata manchakun.

Tayta Ismaelpa allqunkunaqa ancha manchakunam kasqa.

Sañu mankapiqa sumaq q’apayniyuqmi mikhunapas wayk’ukun.

Imamantapas pisirquspaqa huk killallapaqmi qullqitapas mikhunatapas manukuni.

¡Wawqicháy, qillqanachaykita mañaykuway, kunachallanmi kutichipusqayki!

Chakra ruraq runaqa qunqur chakimantaraq taytachamanta parata mañaykukun.

Map’a waynataqa sipaskunapas llaqta runakunapas chiqninku.

Inkakunaqa maqanawan umapi p’anaspas awqanakuypi atipaq kasqa.

Wawaqa wasi llawita chinkarqachisqa, mamantaq wawataqa maqarqusqa. Wawa maqayqa manam allinchu.

Q’illay mankataqa uchpawan qhaquspa maqchina; kaqtaq q’illay wisllachakunatapas.

Maqlla qharikunaqa warmimanta p’achasqa tusunku.

Sullk’a mamaykiqa supay maqlla, manam imatapas qurisunkimanchu.

Maqt’akunaqa pukllay kacharpariypi unuwanmi p’asñakunata hich’anku.

Tunawtaqa hukkuna «maranpa uñan» ninku, hukkunataq «maranpa wawan» ninku.

Isku Chaka llaqta qayllallapi huk ayllu kan Markhu sutiyuq; chaypim kay qura hampiqa chaninta wiñan.

Wasinchikta chayaspaqa tayta mamanchiktapas wawqi pananchiktapas marq’aykunanchik.

Huk marq’ay ichhuqa kimsa sulis chaniyuqmi.

Kinuwa t’akanapaqqa k’urpakunata qaraywa phawarinataraq maruna.

Punupiqa, iskay qharipa chakmasqan huk warmipa pinchasqantam masa nispa sutiyanku.

Wawakunaqa masachaykukuspa tusunku.

Kay llaqtapiqa agosto killapim runaqa masachakun.

Masiykunaqa llapanmi hawa llaqtakunapi llamk’aq yachachiqkuna.

Añas maskaqqa kunka p’istunayuqmi rina.

Khullu papataqa qasachinapaq q’achu pampapi mast’arparina.

Uywa michiq llaqtakunaqa paqucha qarata mast’aykuspa qurpachasunki.

Wayraqa sarata pampaman mast’arqusqa.

Suwa misiqa quwi uñakunata mast’arparisqa.

Masu huk’uchaqa wallpapa yawarnintapas huk uywakunapa yawarnintapas tuta ch’unqan. Wallpataqa kimsa kutita ch’unqaspa wañuchipun.

Uwiha aychataqa mat’arispa ch’arkinchik.

Manas anchataqa phiñakunachu, mat’inchiksi sip’u hunt’a.

Anchata wirayarqusqanki, kay waraykiqa mat’illaña yaykusunki.

Huk llaqtakunapi maway papataqa musuq watapi mikhunkuña.

Wisch’usqa raqaykunataqa «mawk’a llaqta» nispa sutiyanku.

¿Mayniqtaq Azángaro llaqtari?

¿May wasi?

May achka llamayuqmi chay runaqa kasqa.

Chakra ruraq runakunaqa maych’apa t’ikasqanta qhawanku. Agosto killapi t’ikamuptinqa ñawpaq tarpuy allin kanqa.

Chakinchiktapas makinchiktapas qhachqa rumichawan thuparispam mayllakunanchik.

Asnapataqa mayt’u mayt’utam qhatunku.

Watanáy mayuqa wañusqa mayu kapun; chaypiqa manam huk challwachallapas kawsanchu.

Ñawpataqa runtupa yuraqnintaraqmi maywina, chaymantataq q’illunta yapaykuna.

Allquqa chupanta maywin, mana qamta munaspachu, aswanpas t’antaykirayku.

Uwihata michispaqa puchkanataq yamt’atataq pallana.

Mich’a runakunataqa «rumi maki» ninku. Muqupi takasqapas manas qullqinkutaqa kacharikunkuchu.

Ñawpa runaqa chikuruta pillita wayt’amputa ima mikhuq kasqa.

Mikhunaymi chiriyarqusqa; q’uñirichipuway.

Unum mikhurqusqa ñantaqa.

Watukuq hamuq runaqa qhuña aysa wawakunata anchata millakun.

Qilla wawakunaqa millayta siq’irqun.

Ñawpaq yachachiqkunaqa millay karqan, hasut’ikuq; kunanqa khuyaspa wawakunata yanapanku.

Mikhuchkaspa asikuptinchikqa tunqurninchikmanmi mikhusqanchikqa yaykunman, chaytaq hiq’ipaspa wañusunman.

Kunkanmi nanan, thuqaynin millp’uykuytapas manam atinchu.

Achka millwayuq sallqakunapas uywakunapas aswan chiri urqukunapim tiyan. Chala allpapiqa q’ara allqukuna kan, puna allpakunapiqa achka millwayuq sunkha allqukuna kan.

Paqarin p’unchawqa mana atimuymanchu, aswanpas minchha tutamanta hamurqusaq.

Allwisqa q’aytuqa wichayman urayman rin, minisqa q’aytutaq kinrayman pañamanta lluq’iman, lluq’imanta pañaman.

Ñawpa runakunaqa mink’api imatapas llamk’arqanku.

Paqarinmi wasichasaqku, chayraykum taytayqa runa mink’akuq rin.

Iskay chinatawan huk kutututawan rantikurqani, chayllamantam mirapuwan.

K’ullu llaqllaqwanmi misata rurachikuchkani.

Misiqa qhurqusparaq puñun.

Chay wank’uchu papaqa misk’illaña kasqa, sapallantapas mikhullasunmanmi.

Waskhataqa millwata mismispallapuni simp’ana.

Wawaykiwan wawaywanqa kasqan mitam kanku, kikin p’unchawmi paqarirqanku.

Ñawpa machunchikkunaqa llamantinsi quri qullqi qhuyakunaman mit’api llamk’aq riq kasqaku.

Yuyaq warmiqa rumiman mitk’aspa hamp’atuhina pampaman chayan.

Lichi wira mikhusqaymantam uyaypiqa muchi rikhurin.

Puna llaqtakunapiqa muchuy muchuyllam runaqa kawsayku.

Kaymanta ripuspaqa muchusaqcha ari.

Misk’i Yaku llaqtapi warmikunaqa sarata muchhaspa aruwanpi rakinakuspataq wiñapupaq kamanku.

Papa allay pachapiqa, hatun ruruta tarispa chakrayuqpas yanapakuqkunapas anchata yupaychaspa much’aykunku.

Turuytaqa allin much’usapa kaptinñam qhatusaq.

Papa muhutaqa much’aykuspa much’aykuspa tarpuyta qallarinku.

Chay quwi uñaqa unupi mukispa wañusqa.

Chayraq paqariq wawakunapa mukukunqa kichasqaraqmi tarikun.

Urqukunapa mukukunqa phuyuwan pakasqam tarikun.

Ñawpaqqa puna llaqtakunapi wawakunaqa p’unchaw p’unchaw qañiwa hamk’ata muk’uspa aqhapaq aqmuqku.

¡Mullpha ichhuta nina hap’ichinapaq apamuy!

Ñuqaqa tayta mamayta anchata munani.

Chay wawachaykiqa munay yana ñawichayuq.

Chinchiru llaqta warmikunaqa munay muntirakunawan churakun.

Muña rapichakuna hampi unuqa chirimanta wiksa nanaypaq allin.

Wayita awaq machu runaqa q’aytupa muqunkunata paskaspa awan.

Chaki muquykunam chiriptinqa nanawan.

Misk’i papamanta yuraq ch’uñuqa muraya sutiyuq. Hayaq papamanta yuraq ch’uñutaq tunta sutiyuq.

Chay muru wakaqa iskay watayuqñam.

Muru unquy puquchinapaqqa ayrampu hampi unum allin.

Ruphay unquywan kaspaqa misita rikch’akuchkaspa rikunchik, kaqtaq mana chaninkunatapas musphaspa rimanchik.

Mamayqa phawachkasqas musquyninpi; chayqa ancha allinmi.

Tusunaypaqqa musuq pullirata rantichikusaq.

Allquqa runanpa yupinta mutkhispakamalla payman tariparqun.

- Mutk’aqa p’ukuman rikch’akuq rumi, chaypitaq hampitapas uchutapas kutanchik.

Qusqu suyupiqa wawakuna sara mut’i quqawniyuq yachana wasita rinku.

¿Pitaq mut’urqun chay mankapa rinrintari?

Wasi muyapiqa t’ikakunatapas, asnapatapas uywananchikpuni.


Muyapiqa wakapas wiray wirallaña puquykun.

Huk hatun muyuta, iskay huch’uy muyutawan siq’isunchik.

Unuta qhawaspa mayuta chimpaptinchikqa umanchikmi muyunayan.

Imasmari, imasmari: muyuspalla chichuyan. ¿Imas kanman? Puchka.

Llamataqa much’unpi kuchunawan takaspa urmachina, yawarnintataq kunkanta nak’aspa mankachapi chaskina.

Hat’aquqa payllamanta nanaqta wiñaykusqa.

Ruphaypi mana chukuyuq kaptiyqa umaymi nanawan.

Wayramanta kiru nanaypaqqa kanila qarachata k’utuykuna.

Yachachiqniyqa kayhinata napaykuwanku: «wawakuna, allin p’unchaw kachun» nispa.

Napaykuyqa manam qhapaqyachiwanchikchu, manataqmi wakchayachiwanchikchu.

Ruphaypi tarpusqa mallkichakunaqa utqaylla naq’irqun.

Ninaqa sansamanta hap’ikun.

Huk hamp’atus nina kurucha patapi thallaykusqa - ¿Imaraykutaq pakawanki? - nispas nina kuruqa nin - ¿Imaraykutaq k’anchankiri? - nispas hamp’atuqa kutichin.

Llullakuq runakunataqa «nina qallu» nispa ima rimasqantapas iñinkuchu.

Ch’aki uhupaqqa nina q’ara hamk’asqa hampi unu upyaymi allin.

Niwa k’aspiqa phawaqkuna ruranapaqmi ancha allin.

Ñawpaqqa atuqpas tarukapas runamansi kutiq; chaytam yuyaq runakuna nin.

Imapas mancharichiwaptinchikqa nunanchiksi ukhunchikmanta lluqsin, chaytaqsi puñuspapas qunqayllamanta qaparinchikpas «wit’iq» nispapas p’itanchik.

Hamp’atuwanpas huk’uchawanpas manas pukllanachu, chaykunaqa k’iriptinchiksi ñakawanchik.

Hanuk’asqa wawaqa ñak’ariyta qallarin, khuyayta waqanpas.

Tayta kuras tapukusqa: - ¿Kay ñanri maymantaq rin? - nispa. Tapusqa irqiñataqsi kutichisqa: - Kay ñanqa manam maytapas rinchu, aswanpas kay ñannintaqa Santo Tomásman rinku - nispa.

Berthachapa sullk’a ñañanqa Marujacha sutiyuq. Payqa Lima llaqtapi tiyan.

Pallay punchupaqpas llikllapaqpas q’aytutaqa ñañullataña warmikuna puchkanku.

Kay k’aspiqa rakhuraqmi, aswaraq ñañuyachinayki.

Ñaqch’aqa rurakullanmi lastikumantapas, waqramantapas, k’ullumantapas, q’illaymantapas, sach’apa saphinmantapas.

Ima awaypipas, ñawpaqtaqa ñaqch’ataraq aysana, chaymantataq minina, qhipamantaq wich’una.

Yachana wasiman rinaypaqqa chukchayta mayupi allinta ñaqch’akuni.

Ñaqhallam kay wawaqa wasinmanta chayamun.

T’antapaqqa kachiyuqta, asukarniyuqtam hak’utaqa ñatuna; k’ispiñupaqqa kachiyuqta, isku unuyuqta.

T’ikakunatapas k’uychitapas ñawinchikwanmi rikunchik.

Papapa ñawichankunamantaqa sapankamanta yura lluqsimun.

Papata ch’uñuta mikhuspaqa wiksanchikta hunt’achinchik. Qillqasqakunata ñawinchaspaqa yachayninchikta kallpachanchik.

Ñawpaq tarpusqa papaqa, ñawpaqta t’ikamun, kaqtaq ñawpaqta puqullantaq.

Ñawsakunapa llaqtanpiqa l’irqupas kamachikuqsi.

Mana qillqay yachaq, mana ñawinchay yachaq runakunaqa qhawakuchkaq ñawsa kanku.

Chunka ñiqin kamachikuyqa nin: «hukkunapa kawsaynintaqa ama munapakuychu», nispa.

Sara lawachaqa ñukñuchallaña.

Chayraq kuwahasqa ñukñuqa llamp’uchallaña.

Warmikunaqa iskay ñuñullayuq, hukuywakunaqa achka ñuñuyuq.

Runapa ñutqhunqa llapa uywakunapa sallqakunapa ñutqhunmantapas aswan hatunmi. Chayraykum runaqa ancha yuyaysapa.

Pachaqa hanaqmanta urayman kaykuna: hanaq pacha, kay pacha, ukhu pachantin. Pachaqa ñawpaqmanta qhipaman kaykuna: ñawpaq pacha, kunan pacha, qhipa pachantin.

Hanaq pachapi chiriyaspa unuqa parahina allpaman uraykamun. Allpapa q’uñiyninwan unuqa wapsin; chaytaq pacha phuyuman kutispa allpa qayllapi yuraqraq rikukun.

Pachak sulis qullqinchikqa anqas anqas llimp’iyuqmi.

Pachak chaki kuruchaqa rumi ukhukunapi tiyan.

Pachak chaki yurachataqa sutuma nillankutaq.

Pachas qhuyakunapiqa yuraq rumikuna kan, chayta kañaspataq kutanku, chay ñut’u yuraq allpawanmi wasikunata llusinku.

Suwaqa aysamusqan wakata qaqa wasiman pakasqa.

Punu llaqta warmikunaqa papa q’ipin patapi wawankuta paltaykukunku.

Chirimanta q’icha unquypaqqa paltay ruru ruphachisqata hampi unupi upyachina.

Phaway wawa! Q’awata pallarqamuy.

Kay qutumanta ñawisapa papakunata kay llikllapi pallarquy.

¡Chakra pallayta yanaparquway!

Qachin llaqta waynakunaqa hatun p’unchawkunapi pallay punchunwan churakunku.

Pampakunapiqa uywakunapaq qiwallas wiñaq, urqu qhatakunapipas, wayq’ukunapipas chakraqa allintas puquq.

Chay qhatata pukllananchikpaq pampachasunchik.

Ima hatun huchamanña urmaykuptinchikpas tayta mamanchikqa pampachallawasunmi.

Huk qhariqa wak qharita «wawqíy» nin. Huk warmiqa wak warmita «ñañáy» nin. Huk qhariqa huk warmita «panáy» nin. Huk warmiqa huk qharita «turáy» nin yawar masintin kaspapas riqsinakuspallapas.

Pachakutiq inkapa panakanqa achkas kaq kasqa.

Wawakunaqa isqunman hukta yapaspa pantarqusqaku.

Huk p’unchawmi Yawri llaqtamanta Wililli llaqtaman rispa Maranniyuq llaqtapi awtumanta uraykurqani, chaymantataq «Ch’amakatam richkani» nispa Liwitaka llaqtaman pantarqusqani.

Chay qhariqa huk warmiwanmi pantasqa.

Uhu unquypaqqa panti panti t’ika hampi unum ancha allin.

Yaqa llapan runa paña makiwan qillqanchik; wakinkunaqa lluq’i makiwan qillqanku.

Papaqa qhinipas ruk’ipas kallan. Qhini papaqa misk’i, ichaqa q’uñi allpakunallapi wiñan. Ruk’i papaqa sinchi, chayraykutaq punakunapipas wiñallan.

Sinchi aychakuna thiqtinapaqqa papaya ñatusqawan hawispam wayk’una.

Pacha Kamaqqa rurukunamantas aychanchikta paqarichiq kasqa, wasa tullunchikkunatataq suquspa k’aspinmanta.

Kunan p’unchawmi sara mut’ita mikhuyku; qayna p’unchawmi ch’uñu phasita mikhurqayku; paqarintaqmi quwi kankata mikhusaqku.

Bertha panachayqa 28 p’unchawpi inti raymi killapim paqarisqa Maran uray llaqtapi.

Mirkulis paqariyta hamusaq; suyamuwanki.

Paqpapa saphinqa chukcha t’aqsakunapaq allin, rapinkunamantaqa huk mikhuna misk’ita hurqunchik, llullu chuchaw k’aspintapas watyaspa mikhuyta atinchik, llullu t’ikachankunatapas wayk’uspa mikhuyta atillanchiktaq. 
Paqpaqa muqukuna nanaypaq ancha allin hampi.

Paqpakaqa tuta huk’uchatapas huk pisquchakunatapas hap’ispa mikhun, p’unchawqa puñun, manataq ñawinpas rikunchu.

¡Yuyayniykipichu rimanki icha musphankichu! ¡Paqtataq ch’aqlachikuwaq!

Paqukunaqa allintapas mana allintapas rurallankum. Millay paqukunaqa hamp’atuta yawriwan allarquspa huk runakunata unquchin.

Paquchaqa chunka hukniyuq killamanta wachan, ichaqa tutamanta kuska p’unchawkamalla. Paquchaqa riqsisqa hawallapi hisp’anpas akanpas.

Para unuqa chakrakunata qarpan, mikhuykunata mirachin, kaqtaq q’achutapas uywakunapaq.

Perú Mama llaqtapa wiphalanqa pariwanaman rikch’akuq llimp’iyuq: chawpintaq yuraq waqtankunataq puka.

Papa yurakuna paruyaptinqa ña allanaña.

Sarata hamk’aspapas paruyaptinqa uraykachina.

Chay mana allin sirasqata paskarquspa yapamanta iskay patara q’aytuwan siranki.

Kay ch’uñuta maran pataman churamuy.

Mama Qucha patapi wasikunaqa ancha q’uñis kanman, ichaqa wayrallantaqsi.

Llikllatapas punchutapas patarasqa q’aytuta k’antispa awanku.

Pampakunapiqa wayrapas qasapas chikchipas chakrakunata wakllichin, chayraykutaq inkakunaqa urqu qhatakunapi pata patapi saratapas papatapas tarpuqku.

Mana ñuqachu, mana qamchu; paypuni kaytaqa kichanqa.

Huk paya warmi paya khuchinman paya papata qarachkasqa.

¿Pitaq kay q’awatari apamusqa?

Yachana wasinchiktapas tiyana wasinchiktapas sapa p’unchawpuni pichananchik, mana chayqa ima unquypas qatiwasunmanmi.

Apu taytanchiksi Pichitankata kamachiq kasqa: - Phaway, runaman willamuy «sapa kimsa p’unchawmanta huk kutilla mikhunki» nispa. Pichitankañataqsi niq kasqa: - Runakuna, sapa p’unchawsi kimsa kuti mikhunkichik - nispa. Chay llullakusqanmantas Apu Taytanchikqa pichitankataqa much’unmanta qallunta aysarquq kasqa.

Chaki ruk’ananchikpas maki ruk’ananchikpas pichqallapuni. Suqtapas tawapas mana allinchu.

Piki ayqichinapaqqa wasita pichakunanchik; kaqtaq wasi pampakunata muñawan kañana.

Pilli pilli qurataqa hayaq simiyuq runakuna lichuhastahinaraq ayunaspi mikhunku.

Pillpintuchakunaqa t’ikamanta t’ikaman rispa yurakunapa muhunta puquchinku.

Iskay p’unchaw aya marq’a killapiqa kawsaq runakuna wañuqninchikta yuyarispa t’ika pillukunata aya p’ampanaman apanchik.

Sara qarpanapaqqa pinchanta unuta pusamusunchik.

Manaraq phuspuruta kamaspaqa, runaqa nina rumikunata takaspa takaspas pinchita hurquqku, chaytataqsi kawallu akapi sansachiqku, chaymantas ninataqa hap’ichiqku.

P’unchaw paraptinqa ch’isinman pinchin kurukunaqa sansa t’akarparisqahinaraq tukuy chikapi k’anchamun.

Pukllay p’unchawkunapiqa huch’uy hatun pinkullukunata waqachispa runaqa tusun.

Wasi pirqata ruraspaqa ichhuwanpas kalaminawanpas qatallanchikmi.

Taraqu llaqtapa pampankunapiqa rumi mana ancha kanchu, chayraykutaq runaqa ch’ampallamanta pirqaspakama sumaq p’utukukunata ruranku.

Ch’uñutapas tuntatapas ch’akichispañaqa aruwi pirwapi watantinpaq waqaychanku. Ch’aki hawastataq siqipi.

Suqta uyayuq pirwaqa machina sutiyuq.

Rarqataqa wichq’arqamunkuch ari unuqa pisillam hamuchkasqa.

Ch’akiy pachapiqa unupas pisiyamunmi.

Phuruyuq raprayuq kawsaqkunataqa «pisqu» ninchik, tawa chakiyuq ñuñuq kawsaqkunatataq «ñuñuqkuna» ninchik.

Punu llaqtapiqa warmilla millwamanta q’aytuta puchkan, qharitaq q’aytuta iskayman pataraspa punchupaqpas llikllapaqpas k’antin.

Mancharisqa wawakunapa nunantaqa lluq’iman puchkasqa q’aytuta p’itispa waqyanku.

Chunka isqunniyuq chuwita pichqa wawaman rakiptiyqa sapanka wawaman kimsa chuwi tupan, tawa chuwitaq puchupun.

Tunas rapipi tiyaq uruchawanqa ñawray puka llimp’ikunata tullpunku.

Qusqu llaqta qayllallapi tarikun Saqsay Waman pukara. Chayqa hatuchaq rumikunamanta sumaq pirqasqa.

Qara t’iqichu hayt’aypiqa chunka hukniyuq sapanka huñuypi pukllan.

Ayawiri llaqtapiqa pukllay lunis p’unchaw uña uwihapa rinrinta kuchunku mama uwihakunatataq puka chulluchisqa hak’uchawan uyantaraq wasantaraq llimp’inku.

Ñawpaqqa kay allpakunaman k’ankapas Ispañamanta manaraq chayamuchkaptin Puku pukus runataqa «pukúy pukúy, pukúy pukúy, pukúy pukúy» nispa pacha paqariytaña rikch’achiq kasqa.

Pukyukunaqa yupaychana pacha. Pukyuqa kawsanmi, pukyuqa kallpayuqmi, chayraykutaqmi ñuqanchiktapas uywanchik. Unu pukyupiqa mana pukllanachu, pukyuqa hap’iwasunmanmi chaytaq unqusunman.

Wawakunapa uma mukukunqa mana tulluwan wichq’asqachu. Chaysi huk irqisullk’achanpa umanta hasp’ispa pukyunmanta ñutqhunta hurqurqusqa «q’iyam kayqa» nispa. Mamansi tapurin: - ¿maytaq kunanri? - nispa. Paytaqsi kutichisqa: - kuska p’unchawmantapacha puñukuchkan - nispa. Chay wawaqa wañurqapusqas.

Punu llaqtapi kan Waka waka tusuy. Wakamanta tusuq warmikunapas sipaskunapas 40 pullirata churakunku.

Pumaqa hatun wira llamata qhasqunwan takaspalla pampaman mana yuyayniyuqta chayachin. Chaymantataq sunqullanta mikhun, yawarnillanta ch’unqarqun, puchuq aychatataq yarqayninpaq qaqakunapi waqaychakun.

Puna allpakunapiqa pisi yurakunalla wiñan. Misk’i rurukunaqa rikuypas kanchu.

Punchuqa chirimantapas paramantapas hark’awanchik.

Ñaqha paqarin llusk’aspa urmarquni, chaymantataq chaki muquy punkirquwan.

Sara lawataqa punkinankama qaywispa t’impuchinki.

Ñawpa runakunaqa mana suwachu kaqku. Wasi punkuman huk chakasqa k’aspita churaqku, chayta rikuspa runaqachay wasiman mana qayllaykuqpaschu. Tukuy imapas ancha yupaychasqa kaq.

Tarukaqa kichasqa ñawillantin puñun.

Huch’uy wawaqa pupunta tukuy imata ruraspa mamanpa wiksanpi kawsan. Pupunta mamanpa upyasqan wayrata saman, pupunta mamanpa mikhusqanta mikhun.

Papaqa sumaqchata puquykuchkan; iskay kimsa p’unchawmantaqa ña allanapaq allinña kanqa.

Siwullayuq tumatiyuq mikhuyqa q’uncha patapi saqisqa utqaylla puqurqun.

Wata kuskayuq wawachayqa ña purichkanña.

Urqun q’asanta wakayta maskaspa purimuchkani.

Purupa ruruntaqa mana kallpayuq runakuna hamk’aspa mikhunanku.

Purun allpapi tarpusqa saraqa may chanintam rurun.

Purun quwi mikhuq runaqa suqu chukchayuqsi.

Usicayos llaqta runaqa uqa wayk’uta puruñapi tallirquspa qaraykuwanku. Ñuqaykutaq k’ispiñuta chay kikin puruñapi kutichillaykutaq.

Quito suyucha llaqtapiqa suqta chunka tawayuq punta purututa uywanku.

Pusaq watachayuq kaspayqa kimsa ñiqin yachaypiña karqani, qamri, ¿hayk’a? watayuqtaq kimsa ñiqin yachaypi karqanki?

Curahuata mana riqsisqay llaqtataqa chay kikinpi llamk’aq Walter yachachiq pusawarqan.

Unutaqa kay wichaykaq rarqallanta pusanki.

Sakaka hawa llaqtayuq runakunaqa putututa waqachispa warayuqninta P’isaq llaqtakama puriysimunku.

Puytukunaqa kallanpuni awaykunapipas mankakuna llimp’isqapipas.

Claudiaqa manam chakillantachu ruphachikusqa, phakantawanmi ruphachikusqa.

Paya warmipa p’achanqa p’istu sutiyuq, chaytaqa pullira uhkuman churakunku. Wawakunapa p’istukunantaq phalika sutiyuq. Chaytaqa yachana wasiman yaykunallankupaqña saqinku.

Achanqaray t’ikaqa phanchirqusqaña.

K’urpaqa makiwan phapurinallam kachkasqa. Chayqa manach ari munakunqachu marunapas.

Sayasqa unuqa qhillillapuni, mikhunapaqqa phaqcha unuta chaskikuna.

Wawapas machupas phasanqalla hamk’ataqa mikhullanmi.

Murayataqa manam unupichu wayk’unku, aswanpas unupa wapsillanpi phasisqa.

Llaqta qhatukunapiqa tukuy imaña timpusqa kan, chayta rantispa utqaylla trigo phatatapas wayk’urqunchik.

Irqichakunaqa papata t’impuchisqaku phatanankama.

Kay phukuchukunataqa manas anchata hunt’achinachu; phatarqunmanmi.

Phatku unquy hampinapaqqa huq’ulluta unu pukyumanta hap’irquspa unqusqa runapa siminpi qhuchparqachispa kikin pukyuman kachaykapuna, chaymi allin.

Huk t’antata tawaman phatmanchik chayqa sapankapa sutinmi: «Tawamanta huk», chaytaq yupaypi kayhina qillqakun: 1/4.

Suritaqa kawallupi phawaspapas manam aypasunmanchu.

Patuqa unupi tuytun, pampanta yuyayllawan purin, hanaqnintataq phawallantaq ichaqa yuyayllawan

Puchkanapaqqa phichunta hurquspa wisch’una; mana phichusqaqa utqayllam tukurqukun.

Wawa kaspaqa manam phillilluwanqa ancha pukllanachu, chaymantataq paya warmi kaspa phillilluhina tusuq kawaq.

Papa phinataqa k’ichunapaq agosto killapiqa ña kichanaña.

Phiñakuspaqa manam hayk’aqpas imatapas allintaqa rurasunmanchu.

Achka p’unchaw ñan purinapaqqa machikatapas qañiwa hak’utapas apakunchik, chaytataq ñanpi misk’iyuqtapas kachiyuqtapas pisi unullayuqta phiriykunchik,

Warmi phiwi wawayuq mamaqa mikhuyta qarakuspa llapan runamansi aypachin, qhari phiwi wawayuqqa manas.

Mariyacha, sansata phukunawan phukuspa ninata hap’ichillayña.

Yunkakunapiqa phukunawan sallqakunata chakunku.

Tito, puñukapullasunña, wilata phukuspa wañuchiy.

Wayraqa kallpawan phukumun; chaymi ichhuqa astawan rawrarin.

Mamayqa tusunaypaq munay phulluta awapuwanqa.

Lichita t’impuchispaqa ama phuqchichinkichu, chaytaq wakaykipa ñuñun phatanman.

Pisqukunaqa raprankunapi rakhu hatuchaq phuruyuq, qhasqunpitaq ñañu ñut’u phuruchakunayuq.


Wankani wawakunaqa hawasta hamk’arqunku, chaytataq wak unupi t’impuchinku. Hawastaqa quqawninkupaq apakunku, ununtataq upyarqunku; chayraykum wankanikunaqa ancha hatun hamut’ayniyuq.

Parapuni, unupuni ima muhutapas phuturichin, mana chayqa ch’akirqapunmanmi.

Q’uñi wapsiqa phuyuman tukuspa millwahina hanaqpi huñukun; chiriyaspataq parahina uraykamunqa.

Mankapa t’impusqan wapsipas phuyullataqmi.

Ñawpa runakunaqa ukumaripa qaranwansi p’achakuqku.

Qispi rirpuqa chunkamanmi p’akirqukusqa.

Tayta Juanqa chaki tulluntam p’akirqukusqa.

Ayataqa aya p’ampana pampamanñam apapunku.

Wirta ukhupim wiñapupaq sarataqa p’ampamuni.

P’aqu chukchayuq runapas, p’aqu qhichiprayuq runapas kallantaqmi. Paykunataqa «rinku» nispa sutiyanchik.

P’asñakunaqa sapa kusikuy p’unchaw chayamuptin k’achay k’achay p’achantin tusunku.

P’isaqqa kimsa runtullata churan. Q’isanpi tariptiykiqa mana ayqikunchu aswanpas kikillanpi k’uyturayan.

Wirnis santu p’unchawpaqqa kinuwa p’isqita wayk’ukunchikpuni.

Pikiqa p’itaspa p’itaspalla chinkarin.

Pisi kachiyuq kisuqa p’uchquyarqunmi.

Kawsachkaq kuntur hap’inapaqqa huk kawallutapas huk wakatapas huk p’ukrupi sipinku; chayta mikhuykuspataq kunturqa manaña phawariyta atipunchu. Chaytataq runaqa turupa wasan pataman watananpaq hap’in.

P’ukuchapiqa mikhunchikpas uchu kutatapas churallanchiktaqmi.

Julio killapiqa tutapas p’unchawpas 12 urasniyuqkama. Huk wataqa 365 p’unchawtam apamun.

Qhachu ch’uñutaqa makillawanmi p’uqarquna.

Ñawpaqqa p’uyñupis unutapas aqhatapas q’ipiq kasqaku.

Kaphiy hamk’anapaqpas huk ruru mikhuykuna hamk’anapaqpas qachiykachaspapuni chayachina.

Tukuyniqman qalluta kuyuchispa mikhuy khamusqanchiktapas chaqrunchik, kaqtaq simikunatapas rimanchik.

Mayllasqa qañiwata hamk’aspaqa hak’uta qhunanchik, chaypaq sutintaqmi «Qañiwaku que vale un Perú».

Qantu t’ikataqa mayqankaqtapas yaqa huk hapt’ayta huk jarra ch’uya unupi churaspa t’ika kanchaman huk tuta saqina, qhipantin p’unchawmantaq chay unuwan ñawita achka kuti mayllakuna. Sayk’uynintapas pukayaynintapas qichunmi, ichaqa achka tuta rurana.

Allqu uñaqa qanchis p’unchawmanta ñawinta kichan.

Huch’uyllaraq kaptiy kuraq wawqiyqa sapa kuti qaparichiq kawan.

Qaqa qaqapiqa mana imapas tiyanchu. Tukulla chay chaypi tuta puñun.

Llama qara patapi puñuyqa q’uñillañam.

Atuqpa qarantaqa kurukunapas millakuspas mikhunku.

Siwarataqa qarantillanta qhunarquy, chaymantaña qarantaqa suysurqunki.

Wawakunaqa qarachayuq allquwan pukllasqankumanta chay unquyniyuq rikhurillankutaq.

Hawa llaqtakunapiqa k’aspi wisllawan qaranakunchik.

Tullu p’akisqataqa q’uñichkaq qaraywa aychawanmi watakuna, chaymi utqaylla alliyan.

Qarpasqa allpakunapiqa kimsa kutitam papataqa watapi huqarinchik; parallawanqa ch’ulla kutillata.

Aswan Karu llaqtapiqa junio killapi misk’i papata wayk’uspapas, añuta wayk’uspapas, lichita t’impuchispapas wasi patakunapi tuta qasachinku, chaytaq qhipa p’unchawpaq qasasqa rikhurin. K’utunapaqqa misk’illaña ichaqa uhuchikun.

Chay saratataq huq’urqunman, imallawanpas qataykuy

Qatayniyqa karu llaqtatam llamk’apakuq rin, wata tukuypaqqa ña kutimunqaña.

¡Allquykita qatiy! Runatataq kanirqunman.

Lima llaqtamanta Ica llaqtamanqa qayllalla, aswanpas Lima llaqtamanta Tacna llaqtaman ancha karu.

Qaynaña misiykuqa wacharqan, qayna p’unchawtaq uñachakuna ñawinta kichanña.

Mana qaywisqa lawa mankaqa tiyarquspa rupharqunmanmi.

Chay allquykim aychayta qichurquwan.

Iskay chunka kimsayuq sulis qullqita mamay apachiwarqan. Chunka tawayuq sulis qullqita qichuptiyri, ¿hayk’a sulistaq puchuwanman?

Huk qilla maqt’atas usakuna mikhuspa tukurquq kasqa.

Yachachiqniyqa qillqana k’ulluwan siq’ichiwan. Taytaytaq yachachiqniyman huk rapipi qillqaspa apachiwan.

Qillqana rapita mamaywan rantichikusaq.

Hatun kaspayqa runa simipi tukuy muchusqayta yuyasqayta mana yuyasqayta achkata qillqasaq, suwakunamantapas llullakunamantapas.

Mayu unu qunchu kaptinqa qillwaqa allpa k’uykatañataqsi pallakun.

Kunan qhipa wiñay waynakunaqa manañam qinallatapas waqachiyta munankuchu, paykunaqa cassetpi millay ch’aqwaq wirsukunata uyarinku.

Inkaqa qirupim aqhapa ñawinta tayta intiman t’inkaq, chaymi allin kawsaykuna chay watakunapiqa kaq.

Qispi rumipiqa uyanchikpas rikukunmi.

Tupaq Amaru kuraq taytanchikqa awqa runakunamanta qispichiyta munaspas ñuqanchikrayku wañuyninta tarisqa.

Punu allpapi kan huk hatun qucha, chaypaq sutinmi Titiqaqa Qucha. Chay quchamantas kuraq tayta mamanchik Manku Qhapaqwan Mama Uqlluwan lluqsimuq kasqaku, chayraykutaqmi chay quchaqa ancha watukuna.

Qulli sach’aqa kiwsar sach’apa yawar masinmi, ichaqa chiri allpakunallapi wiñan.

Qullpa allpakunapiqa kachi puqun, kaqtaq qullpa pukyukunamantapas kachi unu lluqsimun.

Achka qullqiyuq runakunaqa qurimantapas qullqimantapas kiruta churachikunku.

Machasqa runaqa «qullqiyuqmi kani karahu» nispa riman, qhipantin p’unchawtaq khuyay uyantin purichkan.

Ñawpa qanchi qharikunaqa qunqur patakamalla warayuq kasqaku.

Wakcha runaqa hampiqnin Taytacha Wankata rikurquspa qunqurikunpacha.

Puna ayllukunamanta yunka puriq runakunaqa hak’uta, k’ispiñu harwisqata ima quqawpaq apakuqku.

Pacha mamanchik ñuqanchikpaqqa tukuyniraq qurakunata wiñachipuwanchik: hukkunaqa mikhuna, hukkunaqa hampi, mana allin apaykachasqakunataq miyu. Chayrayku qurakunataqa riqsinapuni.

Papa chakramantaqa quranapunim mana allin yurakunata.

Ispañul runakunaqa quri qullqita llamk’achispa yaqa llapa indio runakunatas wañuchiq kasqa, kaqtaqsi llamapas q’ipipakuchkaspahina pisiyapullaqtaq kasqa.

Allin puqusqa tunasqa quri q’illu llimp’iyuq rurutam quwanchik.

Manuelcha, allintapuni uywata hark’amunki, chaytaq qurpata ima wasapachiwaq.

San José (Azángaro) llaqtamantaqa pichqa tutata qurpachakuspam Sandia llaqtamanqa chayana kaq. Kunanqa karrupi rispa huk p’unchawllapi chayarqunchik.

Mama Ignaciapa ñawpa qusanqa Santo Domingo qhuyapim wañun, tayta Erasmuqa qhipa qusanñam.

Salinas qucha qayllapim kachiqa urqukunahina qutu quturaq achka sayarachkan.

Inkakunamanta ñawpa runakunaraqsi quwitaqa uywaq kasqaku. Chaysi chay ñawpa runakunaqa ancha kallpasapa karqanku, chayraykutaq ñuqanchikpas quwita uywaspaqa mana qhatunanchikchu aswanpas mikhunanchik.

Mana kaqniyuqmanqa imatapas qurinapuni, chaykunaqa mañarisqallam.

Quyaqa tukuy ima yachaq warmim karqan, manam kunanhina munay wankhi warmichu.

Qulla suyupiqa tutakuna rikunchik tawa allin k’anchaq quyllurkunata, chaypa sutinmi ch’aska hukkunataq «kurus» nispa sutiyanku.

Ñawpa runaqa ñawi quyru hampinapaqqa ch’ichitas ñawinman kachaykuq, chaytaqsi huk tutallapi chay quyru aychataqa mikhurquq.

Qhachunniyqa sumaq pallay llikllakunatam awan, ichaqa manam chakra rurayta yachanchu.

Wakin runakunaqa qhapaqyanku wakcha runakunapa llamk’ayninwan, wakcha runakunapa muchuyninwan.

Qayna p’unchaw pukllaspam wasaypi saqmarquwanku chayta, ¿mach’aqway wirawan qhaqurquwankimanchu?

Chakra ruraypiqa qharitaq chakman warmitaq pinchan, wawakunataq wanunpas k’urpatapas marun. Ayllu ukhupi runakunaqa llapanpas ruranayuqmi kanku.

1535 watapi Pedro Pizarro Qusqu llaqtaman chayamuchkaptinsi urqu qhatakunapiqa chachakuma sach’akuna hunt’a kaq kasqa, paquchantin, wik’uñantin, wanakuntin, llamantintaqsi pampakuna hunt’a mikhuq kasqaku.

Llaqtamanta hamuq runakunaqa huk qhatukunaman apanankupaq pisi qullqillapi imatapas rantiwanchik, paykunataq imamantapas achka qullqita mañawanchik, kaqtaq llasayninpipas aysaykuwanchik. Ima ruruchiqkunapas huñunakuspa qhatuspaqa allinmi kasunman.

Junio killapim K’ana Marka llaqtapi munay tusuykuna qhawakunapaq kan.

P’isaq llaqtaqa (Calca) qhichwa allpapi tarikun, chaymi sarapas chaypiqa urinraq.

Qhichwa siminchikpiqa kastilla simipi hinallataqmi qillqananchikpas ñawinchananchikpas.

Mana hampikuy atiq uhutaqa qhulla hisp’aytas kachichayuqta qhichinchayuqta ima t’impuchispa ch’isin paqarin upyana.

Wanthi unquyniyuq maman warmi kaptinqa wawapa qhichipranqa ch’uqñiwan k’askasqallapuni sapa paqarin rikhurinqa. Chaytaqa kawsachkaq huk’uchapa ñutqhunwan wawapa ch’ipuqunman, rinri wasanman, much’unman ima llusirispa huk papilchawan k’askachina. Chaytaqa huk kuti sapa qanchis p’unchawmanta.

Qhilli p’achayuq runaqa manam allinchu rikukun.

Qhilli kawsaq qhariqa manam hayk’appas allin warmitaqa tarinmanchu.

Qhipa churiypa sutinqa Gary Leandro; payqa Juliacapi paqarirqan.

Qhipa pachamanqa runakunapas phawaqsi kasunchik. ¿Mayhinam kay yuyay rikch’akusunki?

Puna ayllukunapiqa kinuwatapas qañiwatapas qhunapi utqaylla hak’unchik santus p’unchawpaq.

Chhulli unquy hap’iwaptinchikqa sinqanchikmanta unu qhuñaqa atipawanchik.

Qhupu runakunataqa «llullakusqankuna q’ipiq» ninku.

Mana allin sawnanayuq puñuspapas, siminchik hanllarisqa puñuspapas millayta qhurqunchik.

Chay saraqa manaraqmi chullusqachu, qhuru sunquyuqraqmi kakuchkasqa.

Qhuru mankataqa ama apamunkichu.

Uhuspa yawar qhutu thuqaq runaqa tisis unquyniyuqllapuni.

Surphana qhuyapiqa quri wik’uñas kachkanman, ichaqa chunka iskayniyuq wayna sipastas mañakunman.

Hawa llaqtakunapi quwipaqqa q’achuta sapa p’unchaw rutunchik.

Estofado mikhuy wayk’unapaqqa papatapas sanawritapas rakhu rakhuta q’allana.

Quwi kankaqa karumanraq q’apan, kaphíy hamk’asqapas kaqllataq.


Ahuspa q’apayninqa karumantaraq sinqanchikman chayamun.

«Chay kamisa q’apiykachanaykitaqa manachu sinqaykita q’apikuwaq» nispam qhatuqkunaqa k’amikun.

Allin q’apisqa masamantaqa t’antapas mana q’umpu q’umpuchu lluqsinqa.

¿Pitaq chay tasata q’asarqurqan?

Q’asa kiru runaqa huch’uymanta misk’i mikhuqkunam.

Papa tarpunapaqqa k’urpakunata ñut’uta q’asuna.

Paray pachapi q’awataqa arkupi qatasqata waqaychanchik.

Latakunka llaqtapi sara mut’itaqa kachiyuqta wayk’unku, mana kachiyuqtaqa «q’ayma mut’i» ninku.

Ichhu wasi qatanapaqqa q’ichwawan k’aspinkunatapas chaqllankunatapas watana.

Kuchunakuna qurimantaña, qullqimantaña, antamantaña kaptinpas q’illay kuchuna ninchik.

Anti llaqtakunamanta yunkakunaman riq runakunaqa q’illu qarallantinña, mana yawarniyuqpas kankumanhina kutimunku.

Q’intiqa mana aypay atiy qaqakunapi q’isanta misk’i thuqayninwan k’askachispa rurakun. Chayqa huk warkusqa ichhu wayaqachaman rikch’akun.

Wakin llaqtakunapiqa hatun p’unchawkunapi q’ipata ñataq ñataq waqachinku.

Qhipallamanmi q’ipiytaqa churakurqani, kunantaq mana kapusqachu, pich pantaspa uraykuchin.

Makita kuchuykukuspaqa isku hak’uta hich’aykurispalla q’ipichaykunku. Chaytaqa sapa iskay p’unchaw q’ipichana.

Qharipas warmipas llikllapipas punchupipas iskay kimsa aruwata q’ipinku. Huk kawalluqa kustalpi suqta aruwata ima q’ipin.

Pisquchakunaqa ñut’u ichhumantapas, millwamantapas, kikinpa phurunmantapas q’isata rurakun; chaypi runtun, chaypi runtusqanta uqllan, chaypi chiwchinkunata umispa uywan.

Kulchunpas qarapas mana kaptinqa q’isana patapi puñuna.

Q’isqis mikhuq allquqa wirallaña wiñan.

Mana hampisqa k’irinchikqa qhillimanta q’iyachan.

Imasmari, imasmari: Waynamantaqa q’umir warayuq, yuyaqmantataq uqi warayuq. ¿Imas kanman? Chayqa paqpa.

Imasmari, imasmari: Huk payacha wirulla (yamt’alla) mikhuq, hak’ulla akaq. ¿Imas kanman? Chayqa q’uncha.

Saraqa manam hayk’aqpas chiri allpakunapiqa wiñanmanchu, qañiwa aswanpas chiri urqukunapi wiñan.

Q’upataqa iskayman akllana: hukkunata utqaylla ismurqunanpaq, hukkunatataq achka watapi allpayaqman. Q’upataqa allpa ukhuman pakana.

Qharipa muhunqa q’urutanpi hamun, warmipa muhunqa runtunpi hamun. Iskaynin muhu huñukuptintaq musuq wawa kamakun.

Q’umir yamt’aqa millaytam q’usñin, manataq rawranpaschu.

Añutas sapa wata anchata mikhuna q’utu unquywan mana hap’ichikunapaqqa. Kutasqa kachipas kallantaq lastiku wayaqachakunapi, chaywan kachichakuymi allin.

Warmiqa huk rakayuq hisp’akunanpaq, akakunanpaqtaq kallantaq uqutin. Wallpaqa kikin t’uqullanta hisp’anpas akanpas.

Mamaykuqa huk kisuta apamusqa, chaytaqa qanchikniykuman kuska kuskata rakiwanku, paypaqwanqa pusaq. Sapanka rakisqapa sutintaq pusaqmanta huk, chaytataq kayhinata qillqana: 1/8.

Taytaykupa ima saqisqantapas mana maqanakuspam rakinakusaqku.

Qatanataqa rakhu q’aytumanta allwinkupas awankupas. Llikllatawan punchutawantaq ñañu q’aytumanta allwinkupas awankupas.

Ranra ranra ñantaqa yuyaywanmi rina, chaypim suwapas pakakun.

Chay yana pullirataqa 90 suliswanmi rantimuni, chay sañu mankatataq kuskan manka ch’uñuwan chhalamuni. Chaymantaña chukutaqa rantisunchik.

Ichhupa rapichanqa yawrichaman rikch’akun, huk yurakunapa rapichantaq misipa rinrinman rikch’akun.

Kay qillqasqa rapichatam yachachiqniy apachimusunki.

Kunturpas q’intichapas rapranta chhapchispapuni hanaqninta phawanku.

Rarqa patantaqa ama pukllaspalla hamunkichik, chaytaq urmaykuwaqchik.

Tintinqa qayllanpi kaq sach’akunaman ratakuspa wiñan.

Amam anchata chimpapayamuwankichu, chhulli unquyniykitataq ratachiwankiman.


Ayawiri llaqtapa ayllunkunapiqa paray pachapi yamt’awan rawrachinku, chiraw pachapitaq q’awawanpas, taqyawanpas rawrachispa wayk’ukunku.

Inti raymi p’unchawqa 21 junio killapis kaq. Chay p’unchawkunaqa kusikuypas, mikhuypas, machaypas, tusuypas llapan runapaqsi kaq.

Chakra hallmaq qhariqa punchunpi quqawninta q’ipiykukun, rikranpitaq chaki takllanta q’ipirikun.

Rikuy chaqay allquykita, atuqpa sipisqan uwihata mikhurquchkan.

¡Amapuni wawataqa sapallantaqa saqinkichu, rikunkipuni, unumantaq urmaykurqunman!

Ñawpaqqa karumantam wisk’achatapas rikurqani, kunanqa manañam llamatapas rikunichu

Wawaypa yachachiqninwan rimanakuqmi richkani.

Tayta mamakunaqa huk kutillapas sapa killapi yachana wasipi rimanakuyman rinankupuni.

Ñawinchasqa simiqa uyarikunpas manapas, rimasqa simikaqqa uyarikullanqapuni.

Ima uma nanayña kaptinpas, rimanakuspa rimanakuspaqa huk yuyayman chayallasunmi.

¡Wawakuna, kunanqa pichqa tapukuyniyuq rimaykunata qillqarquychik!

Asnu rinriqa hatun, wallpa rinriqa huch’uylla, ichaqa imatapas iskayninmi uyarin.

Berthachapa mamantaqa manaraqmi riqsinichu, chayqa viernes p’unchawñacha kanqa. ¿Allin chaskisqachu icha manachu kasaq?

Ñawpa runakunaqa qucha unumanta rirp’uyuqsi kaq kasqaku. Paykunaqa chay unupis quyllurkunapa purisqanta qhawaq kasqaku, chaymanhinataqsi imatapas ruraqku.

Juniopi, juliopi, agostopim chanintaqa puna urqukunapi rit’in, chaymantataq qasaykun. Qasasqa rit’iqa achka killapi chullun.

Ñawpaqqa riwiwan chamqaspas surikunataqa urmachiqku, urmaptintaqsi kawsachkaqta hap’iqku.

Espinar llaqtamanta Santo Tomás llaqtamanqa Wililli llaqtallantapuni rinchik. Qusqumanta Santo Tomasmantaq Tinkuq chakanta, mana chayqa Wallpa Chakallantaña. Q’ichwa chakantapas chayallasunmantaqmi.

Qara t’iqichuta t’aqllaspa lluq’i maki uña ruk’anayta q’iwirqukuni.

Paqarinqa ruk’anayuqkama hamunkichik, chaywan hampi qurachakunata hasp’imusunchik.

Chirimantapas ruphaymantapas rumarisu unquyqa hap’illawanchikmi.

Wasi tiqsitaqa rumillamantapuni churanchik, mana chayqa chakinpi kaq allpa apiyaspa urmanman.

Aquwan unuwan simintu qaywisqaqa utqayllam rumiyarqun.

Samán llaqta qayllapi kan huk urqu Imarukus sutiyuq. Chay urqupi kan muyuniraq rumikuna, chay rumikuna ukhupitaq qarachikunapas, mawrikunapas, huk yurakunapas rumiyasqa tarikun.

Chay rump’u siki mankataqa pampata t’uqurispa tiyachinki, paqtataq urmanman.

Yunka runakunaqa ch’isin paqarin sapa p’unchaw rumu wayk’uta mikhunku.

Kawsaqkunamantaqa runallam yuyayniyuq, chayraykum allinkunata mana allinkunamanta t’aqan.

K’ankapa mana sarusqan wallpapa runtunqa manas chiwchinmanchu.

Allin mikhusqa wallpaqa sapa p’unchawmi huk runtuta churan, chaytaq uqllasqa 21 p’unchawmanta chiwchichakuna t’uqyamun.

Ninawanqa manas pukllanachu, ñuqanchikpachapas wañuyninchikta tarisunmanmi ruphaykuchikuspa.

Anchatapuni ruphaykuchikuspaqa q’illu t’ikayuq hampikunatam uypana, nawustapas hukkunatapas.

Wasimanta ancha chinkakuq wawakunataqa ruqutupa chiranwanmi q’apachinku.

Runakunaqa manas rinri qayllapi qaparinakunankuchu, imatapas t’uqyachinankuchu qhipamanqa ruqt’us tukunkuman.

Runaqa tukuy ukhunchikwanmi imallatapas ruranchik: umanchikwan qara t’iqichuta waqranchik, ñutqhunchikwan allin yuyaykunata paqarichinchik, ñawinchikwan qhawanchik, sinqanchikwan mutkhinchik, qallunchikwan mallinchik, kirunchikwan khamunchik, surq’anninchikwan samanchik, chakinchikwan purinchik, siminchikwan mikhunchik, makinchikwan tukuy imata ruranchik, uqutinchikwan supinchiktaq akanchiktaq.

Yaqa llapan yurakuna t’ikan, chaymantataq uchuhinapas, mansanahinapas rurun. Chay rurukunaqa aychayuqraq, chayrayku duraznotapas manzanatapas khachunchikraq. Chawpichallanpiña kanraq wak ruruchan, chaymi chiqan muhunqa, chaymi chiqan rurunqa.

Rurunchikkunaqa achka sirk’achayuq. Chay sapanka sirk’acha huk llamk’ayniyuq, hukkuna kamachikun hisp’ananchikpaq, hukkunataq hisp’ayninchikpaq llimp’inta kamamun.

Paqarinmi siwarataqa rutuchisunchik; chaypaqmi llamk’aqkunata mink’akamusaq.

Wawakunapa wiksa chukchantaqa wakapaq, uwihapaq, paquchapaq, qullqipaq, p’achapaq, pukllanakunapaq, yachana wasiman rinanpaq ima rutunku. Kaypim chukcha wawapa kawsayninqa qallarin.

Wik’uñataqa manaraq paray pacha qallarichkaptinmi rutuna, chaymi millwanqa utqaylla kutimunqa.

Qañiwata t’iraspaqa muhunta usuchinchik, kaqtaq allpayuq lluqsin; q’umirniraqtaraq aswanpas rutuna, arkuspataq ch’akichina chaymi allin.

Qiwña sach’apa kurkunmantaqa munay wisllachakunata, puchkapaq phillilluta huk apaykachanakunatawan ruranku.

Hatun yunkapiqa payllamanta hatuchaq rakhu sach’akuna wiñan, chaykunamantaqa k’ullutapas chakakunatapas rurallanku.

Hatun yunkanchikpiqa qurahinam qasi sach’akuna payllamanta atipanakuymantaraq wiñamun. Karru ñankunapipas qurasqakunapipas wiñamunpuni, chaytaqa «munti» ninku.

Chirimanta wiksa nanaypaqqa salwiya hampi unu allin.

Sallina rumitaqa kutasqata llama qaracha hampinapaqpas, uwiha uñakunapa chakichan punkisqa hampinapaqpas apaykachanku. Sallina rumimantaqa phuspurupa umachanta wakichinku.

Ñawpaqqa llamapas paquchapas sallqas kaq, chaymantañas runa chaykunataqa wanakuta chakuspa, wik’uñata chakuspa ima uywaman kutichin.

Sallqa urqukunapiqa mana imapas tarpukunchu; chaykunapiqa yaritalla wiñan.

Wayrata mana upyaspaqa huk tuyllapim wañurqusunman.

Mana samarispa phawaptinchikpas llamk’aptinchikpas sunqunchikpas surq’anninchikpas t’uqyarqunmanmi.

Punakunapi kan huk kuskan rump’uman rikch’akuq puka t’ikayuq waraqu. Chay t’ikanmi sumaq misk’i aychayuq ruruchaman puqun. Chay sank’ayutaqa wawakunapas qaraywapas anchata munan, kaqtaq yana sisikunapas.

Phuspuru mana kaptinqa apiyarisqa q’awata sansa ukhuman churaykuna, chaytataq huk llasapacha rumiwan atiykuna. Chay api q’awaqa qhipantinpaq sansa kapun. Chaytataq phukuspa phukuspa hap’ichina.

Sañu ruraq runaqa punta punta allpata riqsin, chaykunata wakichin hinaspataq sañukunata llut’an. Sañukuna llut’asqantaqa llanthullapi ch’akichin, chaykuna ch’akiptinñataq huk tuta paqariq khankapipas wanupipas kañan.

Tusuqkunaqa mana masantinkamachu kasqa, hukqa sapanka qhipan.

Sapanka wawapas iskay chakiyuq iskay makiyuqkama.

Ima kamachisqapas tiyasqanmanta mana utqay sayariq runataqa «sikichu anchata saphiykurqusqa, chaychu mana t’irachikun» nispa k’amikuqku.

Runas hachawan sach’akunata chaqun, chaytas ukumariqa qhawan, hinaspas payqa huk sach’ata saqman, manas qarallantapas lluch’irisqachu. Chaysi ukumariqa nin: «runaqa ñuqamanta aswankallpayuqmi, saqmaspalla sach’atapas urmachin» nispas runataqa manchakun.

Saqsa saraqa misk’illaña hamk’api, yuraq sarataq mut’ipi.

Qusqupipas anti llaqtakunapipas saraqa runata allinta uywan: rurunta mut’ipi, lawapi, ch’aqipi, hamk’api qaran; llullu wirunta wawakuna misk’ichin, chhallantataq wakapas asnupas misk’itaraq mikhun; sara mana kaptinri, ¿imawantaq kawsasunman? Aqhallapas manach ari thasnuykunanchikpaq kanmanchu.

Sasawi yurachataqa hunt’asqallata wasi punku hanaqman warkuna, payta manchakuspas chiri unquykunaqa kutipun. Kustaru unquywan kaspaqa sasawi hampi unutas upyana, limunniyuqqa allillanñas.

Sawintu sach’aqa aycha ruruyuq. Qaranqa q’illu, mikhuna ukhuntaq tunasman rikch’akuq puka muhusapacha.

Runakunaqa sawnanallayuqpuni puñunchik. Sawnanaqa kanmanmi millwamantapas ispunhamantapas utkumantapas.

Yachana wasipi wawakunaqa «tiyay» nisqa tiyana, «sayariy» nisqataq sayarina. «Puriy» nisqaqa purina, «sayay» nisqataq sayana.

Wawakunaqa atipanakuymanta phawachkarqanku, qunqayllamanta huk wawa sayarparin. Chayqa waran llik’irqukusqa.

Umawanña llamk’aspapas makiwanña llamk’aspapas runaqa sayk’ullanchikpuni. Mana imatapas ruraspallam, puñuspallam samanchikqa.

Huk p’unchawmi Chamaca llaqtata riptiy hatun sayk’uy taripawan, ñawiyraqmi tutayarquwan.

Kay rumi pirqasqapa sutinqa «saywa». Chayqa niyta munan: «Kaymantam ñuqanchikpa allpanchik» nispa.

Sikiypim piki kanirquwan.

Manka sikim raqrarqukusqa.

Sikutaqa phukuspa waqachina.

Maki mama ruk’ananchikkunapa sillunwanqa usatapas pikitapas ñit’irqunchikpas t’uqyachinchikpas.

Mach’aqwaypa siminqa hatun kasqa: huk hamp’atuta llapallanta rakraykurqun.

«Allquqa tawa china ch’iqchi uñachakunata wachasqa». Kay rimaypiqa suqta simikuna tarikun.

Estados Unidos runakunaqa inglés simita rimanku.

Chumpi watutaqa tawa q’aytumantapas achka q’aytumantapas simp’allanku.

Ñawpa k’anakunaqa qharipas warmipas achka simp’ayniyuq kaq kasqaku.

Sinqa t’uqunchikkunapiqa chukchachakuna kan, chayqa qhillipas allpapas surq’anninchikman mana yaykunanpaqmi.

Chay sinqamanta uywata hark’amunki, qhipaniqqa manam ñuqanchikpachu.

Q’aytu umakunataqa waqaychanapaq sinrinchik. Kula chapachakunatapas yupananchikpaqqa sinrinchik. Ñuqanchikpas muyupi tusunanchikpaqqa sinrisqa churakunchik.

Sipaschakuna, waynakuna pukllaptinqa t’aqllakunkichiktaq qaparinkichiktaq; qamkunataq waynachakuna, sipaschakuna pukllaptinqa kaqta rurallankichiktaq, chayhinata huk huñuykunataqa atipasunchik.

Kunan tuta musquyniypi hanaq pachaman siqasqani, chaypitaqmi tinkumusqani hanaq pacha runakunawan. Hanaq pachapiqa wakchakunam kamachikuq kasqa, chaypiqa allin chaninchakuypi kawsaq kasqaku, ñuqanchikri, ¿manachu chay munay kawsayman chayasunman?

Allqupas huk uywakunapas runapas kunkanta hasp’ikun pikipas usapas chaypi siqsichiptinmi. Uywakunataqa hampinanchik usanmanta.

Espinar llaqtapa qaqa pirqankunapiqa ispañul runakunapas manaraq chayamuchkaptinmantaraq siq’isqakuna kan.

Tayta mamakuna, wawachanchikkunaqa hunt’asqa yachaykunata kamanqaku: huñunakuspa pukllaspa, takispa, tususpa, qillqaspa, siq’ispa, yupaspa, ayllunchikkuna qhawaq rispa, tayta mamakunawan rimaspa, yarawispa, hukkunatawan ruraspa; chaykunatam yanapananchik.

Yuraq siraraqa ch’aki uhupaq hampim. Sirarata hamk’arquspa uhuyuq wawakunaman hampipi upyachina.

Ernestopa taytanqa saqra tusuna p’acha sirayta yachan, Ernestochapas yanapakullantaq, ñuqaykupas saqra tusuna p’achata sirayta munayku.

Inkakunaqa llamatapas paquchatapas mana ch’awaqchu kasqaku, ichaqa huk ñañu tulluchawan kunka rakhu sirk’anmanta kawsachkaqmanta yawarninta mikhunankupaq hurquq kasqaku.

Ruqutupa sirk’anmi supaytapuni hayarquwan.

Runapa ñawinpiqa quyru lluqsin, aswanqa muru unquymanta, chaytaq pisita rikuchiwanchik. Chay ñawi quyru chinkachinapaqmi yana sisichapa iskay runtuchanta (Kanlli uru runtu) sapanka ñawiman t’uqyaykuchina. Chayqa aswan allin puñuykunanpaq. Umantataq rumiru unuwan linasa unuwan t’aqsakunan.

Siwara aqhaqa ancha allinmi unu ch’akiypaq, kaqtaq siwara harwisqa unupas hampi.

Tayta kuraqa qhari warmita kasarachispa siwichakunata sunqu ruk’anakunaman churachin. Chayrayku kay ruk’anapa huk sutinqa «siwi ruk’ana».

Wasinchikpi wirta kanchanchikqa kananpuni. Chaypiqa q’umir mikhuykunatapas siwullatapas asnapakunatapas hampi qurachakunatapas misk’i ruruq sach’akunatapas munakuptin pachapaq uywananchikpuni.

¿Ch’amakatachu richkanki mamáy? Ususichaypaq kisuchata suchikusqayki, suyakamuchkancha ari, paqarintaq kay Alto Qiwinchapi suyasaq; chayta willaripuwanki.

Such’ipa qaranqa wirallaña ichaqa mana huk challwakunahina chhaspayuqchu. Hatuchaqkunaqa such’i sutiyuq, huch’uychaqkunaqa mawri sutiyuq.

Chimpa urquqa suchuykarqamusqam, iskay wasita pakarqusqa, ñantapas apaykurqusqam.

Such’u runaqa pampanta suchuspalla huk hawamanta wak hawaman rin. Paykunataqa atispa imallapipas yanapana.

Kuraq churiypa sutinqa José Santiago, chawpikaqpaqa Lupo Rufino, sullk’akaqtaq Gary Leandro. Kaykunaqa sullk’amanta kuraqman napaykunakunku.

Kay allpanchikkunaman chayamuq ispañul runakunataqa Francisco Pizarrontin Diego de Almagrontin umalliq kasqaku. Pizarroqa paqariq kasqa 1478 watapi, Almagroñataq 1475 watapi, chay pachaqa Francisco Pizarro 3 wata sullk’a kasqa Almagromanta, ichaqa ñawpaqta wañuchisqaku.

Uywakunapa sulluntaqa hampi qhatukunapi rantinchik, chayqa Pacha Mamaman haywarinapaq allin.

Wawa wiksayuq warmiqa mancharikusqanmanta, kallpawan llamk’asqanmanta, munapakusqanmantapas sullun.

¿Imataq huk suyt’u tawa k’uchuri? Chayqa huk chirusqa: suninmanqa aswan hatun, kinrayninmantaq huch’uylla.

Suni allpakunapiqa sara chakrataqa pisitaña ruranku.

Mistikunaqa sunkhasapa niraqllapuni kanku.

Chiri allpakunapiqa sunkha allqu uywaymi allin.

Inti sunkhaqa mancharisqa wawakuna mayllanapaq ancha allin.

Anchata llakikusqamanta sunqunchikqa t’uqyarquyta atinmi.

Kay papapa sunqunqa hankuraqmi kakuchkasqa.

Sunqucháy, urpicháy, panacháy, ¿hayk’apmi hamunki?

Llapan runas supayniyuq kanchik, paysi mana yuyayllapi ima mana allinkunatapas rurachiwanchik.

Chay runaqa supaymi, ¡ama paywanqa huñukunkichu!

Atuqqa «t’ir t’ir» nispas supita kacharin, chayqa wañusqa aycha mikhusqanmantas.

Quwipa millwanqa suphu, wik’uñapa millwanqa ñañu.

Musuq sapatuqa suphullutam hurqukun, chaytaq millayta nanakun.

T’impuq unuwan rupharquchikunchik chayqa qaranchikpi suphullu lluqsirqun, chaypis millayta k’arakun.

Sapanka sisicha suqta chakiyuq kaptinri, ¿chunka sisikuna hayk’a chakiyuqtaq kanman?

Sinqamanta yawar mana thanispa lluqsimuptinqa suripa phurunta rupharichispa q’usñinta sinq’achina.

Suri paquchaqa chirita manchan, chayraykutaq wirayaytaqa mana atinchu. Wakaya paquchaqa chiripipas q’uñipipas kallan, chayraykutaq wirallapuni tarikun.

Surq’anchikqa iskay, chayqa llapan ukhunchikman ch’uya wayrata yawar sirk’anta apan, kaqtaq ukhunchikmanta qhillichasqa (miyusqa) wayrata sirk’anta sunquman kutichispa surq’anpa sirk’ankunata hawaman wisch’ullantaq.

Awqanakuypi sutinqa Iskay yupayniyuq «Tupaq Amaru» karqan; chiqap sutintaq: José Gabriel Kunturkanki karqan.

Runa simipi llapan simikunaqa kimsaman rakikun, chaykunam: sutikuna, rimanakuna, hukkunataq pisi simikuna. Rimanaqa «takiy», sutiqa «wasi», pisi simitaq «¡ama!»

Kay rimasqanchikqa sut’i, mana pantay: Tikti makiyuq kaypas tikti chakiyuq kaypas unquymi, manam chayqa achka qullqiyuq kanapaqchu. Tikti patamanqa Qhanachu sutiyuq qura hampipa lichinta chinkanankama sut’uykuchina, ¿sut’ichu rimasqay icha manachu?

Ututa llaqtamanta Antuyu llaqtaman ñan allin sut’inchaykusqaqa chayallankichikmi.

Usqhulluqa wallpa suwakuq wasikunata tuta rin.

Ayllukunapi quwitaña uywaspapas wallpataña uywaspapas allinta qhawana suwa q’aramantaqa. Suwa q’araqa utqaylla uraykamuspam kay uywachakunata aparikun.

Wakcha runakunaqa kay p’unchawkuna sarusqa kanchik, atisqa kanchik; chaykunaqa t’ikrakullanqam, ichaqa manam maki hap’iykusqallaqa suyasunmanchu. Allin kawsaykuna taripananchikpaqqa tuta p’unchawmi llamk’ananchik.

Huk killa kuraqña churichay Lima llaqtata ripun, kutimunan suyapakuyniyqa sapa p’unchawmi yapakun.

Qañiwataqa ñut’u suysunapi suysurqayku.

Kinuwa muhu waqaychanapaqqa ñawpaqta suysunaraqmi.

Ñuqaqa paqarisqani Punu suyupi, kunanqa Qusqu suyupi tiyachkani. Punu suyuqa ñawpaq watakuna Qulla suyuman hap’isqam kaq kasqa.

Qusqu suyuqa chunka kimsayuq suyuchapi phatmakun, chaykunam: Qusqu, Aqu Mayu, Anta, Khallka, K’anas, Qanchis, Chumpi Willkas, Espinar, La Convención, Paruru, Pawqar Tampu, Qispikanchi, Uru Pampantin.

Perú Mama Llaqtapa willka takiyninqa kayhinatam qallarin: «Qispisqam kanchik wiñaypaq, kananchik wiñaypaq kananchik…»

Takllawanqa qhari chakman, qhuyata kichan, hallman; huk kutikunapitaq yamt’atapas chakman.

Turuqa hatun sayay, wakaqa taksalla, uñachantaq huch’uychalla.

Saqra tusuqqa makinpi huk q’illay tankatapas k’aspi tankatapas hap’ispa tusun; chaywan allaykuspaqa imallatapas suwakullantaq.

Tankaylluqa wanukunapi, kawallu akapi, chayraq nak’asqa uywakunapa akanpipas tiyallan, chaymantataq sapallan millayta qaparikuspa muyupayawanchik.

Kancha rawkhanapaqpas wasi pirqakuna hatarichinapaqpas rumitaqa karu kinraykunamantaraqmi iskay kimsayuq tanqana kaq, kunanqa takarquspapas ñut’urquspapas karrupipas karitillapipas pisi kallpallawan tanqayta atinchik.

Kay qullqi tantakusqaywanqa huk qara t’iqichuta rantikusaq. Panaypas pukllana wawata rantikunqa.

José Domingo Choquehuanca sutiyuq suyucha phatmapa ayllunmi kan Llallawa sutiyuq, chaypitaqsi Inka Wayna Qhapaq qullakunapa llamantapas paquchantapas huñuykuspa rakiq kasqa. Chay pachapa sutinmi «Tantiyana kancha» nisqa qhipapun.

Taparakutaqa «alma suwa» ninku, chayqa may wasipichus rikhurin chay wasipi huk runapa wañunantam willakun. Taparakupa aychanqa «wañuy unquyniyuq» runakunaman mikhuchinapaq ancha allin.

Yachachiqqa nin: - Ñuqataq llapanta tapusqaykichik qamkunataq makita huqarispa hukmanta huk kutichiwankichik.

Wakapa akanqa q’awa, llamapa akanqa taqya. Q’awaqa chirillata rawran, taqyaqa sinchi ninata rawrachin.

Hatuchaq muhukunataqa hukmantakamapas, iskaymantakamapas wachukunapi tarpunchik, huch’uy muhukunatañataq hach’i hach’ita t’akanchikpas wisninchikpas.

Ñuqaqa wayq’uta tarpuyllapaqñam risaq.

Tarqataqa huch’uyta hatunta pukllay p’unchawkunallapi achkamanta waqachinku, hukkunataq tusunku.

Mana wachakuy atiq warmikunataqa taruka qara patapi thallaykuchinkupas, yawarchantapas upyaykuchinku, mana chayqa waqranta ruphachispapas q’apaykuchinku, chayllawan utqayllataq mana sasawantaq wachakun.

Tarwi muhutaqa chulluchispa t’impurqachina, chaymantataq huk simanapas iskay simanapas unupi tuntachina, chayqa hayaqnin lluqsinanpaq. Qhipamanqa manaraq wayk’uchkaspa yapamanta t’impuchinallataq. Tarwiqa allin hap’ikuq mikhuymi.

Qusqu llaqtapiqa ninku: «P’unchawniyki p’unchawpiqa hayk’a tawa chakitaraqcha ari sipinki» nispa. Chayqa quwita ari «tawa chaki» ninku.

Kanmi kay watuchiy: Imasmari, imasmari: Tutamanta tawa chaki, kuska p’unchawman iskay chaki, ch’isinmantaq kimsa chaki. ¿Imas kanman? Chayqa: wawa, wayna sipas, yuyaqnintin.

Huk ayllupiqa kan: tayta mama, wawakuna qharipas warmipas; kallantaqmi yuyaqkunapas.

P’acha siraqkunaqa runata awasqantinta tupunku, tihirawan awasqata kuchunku chaymantataq p’achata siranku.

Sañu tikataqa allin sarusqa t’urumanta ruranchik.

Ch’unchull kaltutaqa q’uñi q’uñillatam mikhurquna, mana chayqa millaytam tikayarqun, chaymantataq wiksa q’iwiypas hap’isunkiman.

Rakikunaqa kanmanmi hatunpas, tinkupas huch’uypas; kaqtaq kirpananpas.

Iskay simipi iskay kawsaypi yachakuq wawakunaqa hatun tinkuyta ruranku.

Qusqumanta Santo Tomasman Paqariq Tampunta rina ñanpi kan huk hatun chaka, chaypa sutinmi Tinkuq. Chaypim Apu Rimaq Mayu, Wililli Mayuwan tinkun, chaymanta urayniqmantaq Apu Rimaq Mayullapuni aswan yapakunqa.

Kunan qhipa watakunaqa qhichwaallpakunapi hatuchachaq tintikuna rikhurimun, chaykunaqa chakrakunapa rapintañataq llapallanta mikhurqapun, chayqa mana allinchu, ¿mayhinatataq chay millay urutari wañuchisunman?

Tintin yurakunaqa wasi pirqakunaman hap’ipakuspapas, wak yurakunaman hap’ipakuspapas mana aypana atiy hawakunapi wiñan. Uywa michiq wawakunaqa tintin rurupa qhipanpi kanku.

Inkakunapa pachanpiqa warmikuna tinyataqa ch’ulla k’aspichallawan waqtaqkutaq, takiqkutaq; Kunanqa tinyaqa huch’uy hatun kapun, waqtankutaq qharikuna iskay k’aspichawan.

Sara tipiypiqa atipanakuymantam runaqa llamk’an.

Punu llaqtapiqa saqra tusunankupaq hatuchaq uya pakanakunata latamanta titiwan llut’anku. Latamantaqa hamp’atukunapas, mach’aqwaykunapas, qaraywakunapas, apasanqakunapas rurachikullan.

Titi misiqa purun quwitapas, huk’uchatapas, qataychatapas, wasi quwitapas, wallpachakunatapas mikhullanmi. Titi misiqa ch’umpi uqi.

Allpamantapas rumimantapas tiyanaqa kan, chaykunaqa pampamanta mana kuyuchinachu. Kunanqa kallantaqmi k’ullumantapas q’illaymantapas lastikumantapas, chaykunaqa apaykachana.

Tukuqa ch’isiyaykuykunata runapa wasinta «Tukúy, tukúy» nispa chayan. Chay wasipiqa ima llakipas kallanpuni chay qhipaman.

Ñawpaqqa qharipas warmipas tulumpita rinrinpi apallaq, kunan qhipaqa warmikunalla churakapun.

Qaqapa sunkhanta t’impuchispaqa ch’umpiman imatapas tullpunku.

Pacha Kamaqsi tullunchikkunataqa suqus k’aspikunamanta kamaq kasqa, chaysi tukuy chikapi muquyuq, chawpinpitaq chillinayuq.

Ch’aki chikchipata mankaman khakuykuy, rapillanta, tulluntaqa wisch’upunki.

Sullk’a churiytam «tullu runa» nispa sutiyanku.

Kay qillqasqaqa manam ñuqapa qillqasqaychu, yanqamanta ñuqataqa tumpawanku.

Uchutaqa mutk’allapi qullutawan kutarquy, saratataq maranpi tunawwan, chaymi allinqa kanqa.

Wayraqa sinqanchikta yaykunan tunqurninchikman, chaymantataq ñañuyarisqa tunqurninta surq’anninchikman, chaymantataq sirk’ankunata llapa ukhunchikman. Kaqtaq kutimunallantaq, ichaqa siminta lluqsinan.

Tunta ruranapaqqa kaq pura sayay ruk’i papata akllana. Chay papata qasanan ch’isi pampapi masarparimuna, unuwan ch’allarisqaqa aswan allinraq. Qhipantinqa intiwan mana rikuchisparaq huñurquspa intimanta pakana. Chay ch’isinqa yapamanta pampapi qachirparinallataq, qhipantintaq qasasqataraq sarurispa thuparispa unuman hich’aykuna, ichhupi allinta pakaykuspataq rumiwan atiykuna, chayqa unu mana aparqunanpaq. Iskay simanamantaqa ña tuntataña llawch’ina, huk tuta qasarqachispataq ch’akinankama qachirparina. Ch’akiptinqa wayrachispa, thuparispa waqaychapuna; chaymantataq pisimanta pisi mikhuna.

Huk machinaqa (kahunqa) suqta uyayuq, pusaq tuprayuq.

Paka tuqurupiqa misk’i unu kan, chay unuqa sunqumanta unquqkunapaq allin.

Kay apaykachanakunamanta huk t’aqapi machinakunata akllay, huk t’aqapitaq tuquruchakunata.

Taytayqa Fabián, mamayqa Leonisa, wawqiykunaqa: Andrés huktaq Sabino, panaykunataq: Felicia, Victoriantin. Ñuqaqa Feliciapa, Victoriapa turan kani, paykunataq panay.

Wakin runaqa p’unchawninchik p’unchawpi allinta mikhunchikpas machanchikpas, kusisqataq takinchikpas tusunchikpas.

Atuqpas suwapas tuta puriykachan, chayraykutaq uywayuqkunaqa ch’ukllamanta tuta uywata qhawanku.

Tuyachaqa sapa paqarin sapa ch’isinmi sach’a patakunamanta munaychallataña takiykamun.

Wallataqa unupi mayllakuspa tuytun, pampakunapi q’achuta mikhuspa puriykachan, hanaqnintataq patuhina phawan.

Puñunanchiktaqa sapa simanallapas intiman hurqunanchik, chaymantataq qatanakunatapas qarakunatapas allinta thalaspa, wasitapas allinta picharquspa puñunata yapamanta mast’arquna.

Chay iskay irqiqa qaraywahina thallasqaku, paykunaqa yachay wasiman mana chayasqakuchu. Chayqa mana allinchu.

Sayk’usqa kaspaqa sallqapas uywapas runapas thallarikuyta atin, ichaqa samarqunankamalla.

¡Maytaq puchkasqayki! Qamqa ch’isiyaq p’unchawtach ari thallaykurqanki; yamt’atapas pallamusqankichu.

Sansataqa unuwan hich’aykuspa thasnuy, paqtataq ichhuman hap’irqukuspa ruphaykunman.

Sullk’achayqa watayuqña, ichaqa thatkichkanña.

Huk thatkimanqa yaykun: 10 chunkacha thatkikuna, 100 pachakcha thatkikuna, 1000 waranqacha thatkikuna.

Kay llikllawan thiqniykita p’istuykukuy, chirirqusunkimantaq.

Runtutaqa thiqtinaman wirachayuqta p’akiykurquspa kachichayuqta qaywirquna.

Rumutaqa unupi t’impurqachispa wirachapi thiqtirquna; chayqa misk’illaña

Yachakuq wawakunaqa kayhinata rimaspa yachachiqninkuman chimpanku: «kay lapischayta thuparipuway» nispa.

Chay wawaykipa khanka chakintaqa,¿manachu rumichawanpas thuparquwaq?

Wakin qharikunaqa yaqa sapa p’unchaw sunkhankuta thupakunku.

Uhuspaqa mana millp’uykunachu, aswanpas thuqarparispa sarurquna.

Thuqayniymi haya: ima llakich ari qatiwanqa.

Anqas thutawanqa wawapa q’iyachasqa puputintam qhaqunku, chayqa utqaylla wichq’akunanpaqmi allin.

Yapusqa allpamanpas, papa allasqa allpamanpas kinuwatapas qañiwatapas hapt’ay hapt’ayta tukuy hawaman hich’asaq.

Ñawpaqqa t’anta qurikuyqa ancha munakuymi kaq. Riqsisqamanpas mana riqsisqamanpas t’antataqa qurinalla kaq, kaqtaq kukatapas. T’antataqa achka kuti much’aykuspa chaskikuna kaq.

Chay wallpata qatirpariy, kisutataq t’apsarqunman.

Qamkuna «Uturunku» t’aqa wawakunaqa yunka uywakunamanta rimanakuspa qillqankichik.

Ima pukllaypipas ima ruraypipas atipaspaqa kusisqa t’aqllakunku, hukkunaqa hayllikunata qaparinku.

Imapas rimapayasqa sipaskunaqa kayhinata kutichikuqku: «Riqsiykichu, riqsiwankichu, amam imatapas rimapayawachkankichu, chaytaq t’aqllachikuchkawaq» nispa.

Ñawpaqqa qhilli p’achataqa ruq’i takasqawanmi t’aqsana kaq. Chukchatapas hisp’ay puqusqapim t’aqsana kaq, ichaqa millayta q’apaq.

Mamayqa hatun p’unchawkunapi muntiranman llimp’i llimp’i t’ikakunata churarquspa llaqtata rin.

Mankamanqa kachita churaykullawaqña, kachiyuqqa aswan utqayllam t’impumun.

Musuq wasi rurayta qallarispaqa ñawpaqta apukunamanraq t’inkarinku.

Chuwi t’inkaypi pukllaspapas imawanña pukllaspapas makinchiktaqa mayllakunapuni.

Sullk’achaytaqa «t’inri» nispa k’amipuwanku wawa wasipi, chayraykutaq payqa manaña hamuyta munanchu. Kaypiqa mana k’aminakunanchikchu.

Phulluchaykitaqa t’ipanawan hap’ichikuy.

Ñuqataq ch’uñuta t’iqpasaq qamtaq sarata kutanki. Iskaymantaqa utqaylla wayk’urqukusunchik.

Sara chakramantaqa qurakunata saphintinta t’irana.

T’isasqa millwaqa utqayllam puchkachikun, mana chayqa manam atikunchu.

Kay p’unchawkunaqa cementota t’iyuwan chaqruspa wasikunata hatarichinku.

T’uqpina k’aspichataqa wayk’ukuyta tukuspa unuwanpuni thasnuna, mana chayqa ninapas hap’ikunman.

Chay t’uqu waraykitaqa amaña churakuychu.

Hayt’anayku qara t’iqichum waraqupa kichkanman chayaspa t’uqyarqun, ¿imawantaq allichaykuman?

Puma Qanchi quchapiqa t’uturamanta rurasqa wamp’upi rinkukuna tuytunku.

Llanka allpapas hasp’isqa allpapas paraptinqa millayta t’uruyan.

Taytayqa kawallu akawan minuykuspa suysusqa allpata t’uruchaspa musuq wasi ukhuta llut’an.

T’uyur wayraqa manataqmi kanchu kay llaqtakunapiqa, ichaqa rikhurimuspaqa wasi qatasqatapas aparikunmi.

Q’awa uchpawan chakrakuna wanuyqa manam allinchu, allpatam qullpayachin.

Uchu kutayuqqa mayqan mikhunapas misk’ichallañam.

Chirimanta uhupaqqa k’upa kisamanta hampi unu upyaymi allin.

Añasqa khuchihinallataqmi allpatapas chakratapas uksin, ichaqa manam papatachu mikhun aswanpas kuruchakunatam pallakun. Añaspas chay mikhusqan kuruchakunapas uhupaqpas surq’anmanta huk unquykunapaqpas ancha allinsi.

Qhuyapiqa kasqam quripas qullqipas, ichaqa ancha ukhupi tarikusqa.

Qayna ch’isi chirirquwasqanmantam ukhuy mana allinchu, ¿imallatataq upyaykuymanpas?

Tayta Juanqa ukhuymi. Payqa mamaypa sullk’a taytanmi.

Taytacha Quyllu Rit’imanmi achka runa rin, chaypitaq runaqa ukukumanta p’achasqa rit’i urquta wichan.

Qharikunapas, urqu uywakunapas, urqu sallqakunapas ulluyuqmi kanku. Warmikunapas, chinakunapas rakayuq kanku. Yurakunapiqa kikin t’ikachanpi urqu kayninpas china kayninpas tarikun.

Suni allpakunapiqa (kimsa waranqa pichqa pachakniyuq thatkiyniyuqmanta tawa waranqa thatkiykama hanaqman) papata, ullukuta, uqata, añuta ima urqu qhatakunapi, wayq’ukunapi ima tarpuyta atinchik.

Umaymi nanawachkan; ñaqha p’unchaw ruphaykachikamusqaymantach ari. ¿Maypich ari nawus t’ikallapas hampi unu rurakunaypaq?

Kay kikin yachana wasipi ñuqanchikpura kamachinakuspam umalliq kaymanqa chayasunchik. Chaypachaqa umalliqkuna ranti pukllaykusunchik.

Chay runaqa wawamantapacha allin yuyaynillayuqpuni kaq. Wakchaña kaspapas kunanqa abogadoña karqun. Mamancha ari allin umayuqta wachakurqan.

Ñuqaqa yuraq qispi umiñayuq siwichata rurachipusqayki.

Kay Perú Mama Llaqtanchikpa unanchankunaqa: Puka raprayuq yuraq chawpiyuq wiphalanchik; kaqtaq huk Willka takiyninchikpas kan, qantus t’ikapas unanchas. Huk llaqtakunaqa kaykunata rikuspa riqsiwanchik, ñuqanchikmanta yuyarinku.

Inti Raymi killapi Qusqu llaqtapiqa Inkapa rantin akllasqa runata q’ipinku. Chay q’ipiq waynakunaqa tukuy llimp’i unkukunawan p’achakunku.

Paqarinqa manam qasichu kasaq, unquqniypaqmi wayk’unay kachkan.

Unquq warmiqa kuraq wawanta pusaykukuspa llaqtatam uraykuchkarqan.

Huk killa kuraqñam unquykuni, manataqmi riqsisqaykunapas wasi masiykunapas qhawaykuriwankuchu.

Anchatam ruphan: waka uñapas q’illu q’icha unquyniyuqmi.

Llama untutaqa huk wakichisqakunatawan Pacha Mamaman haywarinankupaq apaykachanku. Chay haywarisqataqa wasipi allpamanpas pakana mana chaytaq urqukunapi ruphachina.

Unuqa Pacha Mamapa yawarnin. Pacha Mamaqa chay yawarninwan uywawanchik, chayraykutaq chay unukunataqa mana qhillichanachu maypiña kaspapas; kaqtaq allin yuyaypi apaykachana.

Wakin mama uywakunaqa uñanta mana munankuchu, chaytaq chay uñataqa wak mamakunata ñuñuchispa uywana, chaytam chitay ninku. Chitasqa uñaqa runanpa qhipanta wichayta urayta allquhina rin.

Ancha machaq qhari warmipa wawanqa Marianochahina upam paqarin.

Upichukunaqa sut’i riqsiylla. Paykunaqa q’illu q’illu uyayuq kanku.

Kay p’unchawkunaqa kan: cervezakuna (chaytaqa llulla simipi «siwara aqhacha» ninku), wak misk’iyachisqa unukunapas llimp’i llimp’iraq, chaykuna upyayri, ¿allinpunichu? Ñawpaqqa chaykuna mana kaqchu, runataq sara aqhachakunata huk aqhachakunatawan wasipi rurakuspa, ch’akiypaq upyaspa qhali, mana unquyniyuq, mana wakchayaspa kawsaq kanchik, chaypachari, ¿imaraykutaq mana yapamanta wawapas machupas aqhallatachu upyanchik?

Kikin mayupipas kikin quchapipas kikin pukyupipas jabonwanpas champuwanpas manam uphakunachu. Chaykunawan uphakuspaqa anqarapipas uya mayllanapipas unuta hurquspa wak hawaman hich’ananchik; mana chayqa unu unqun.

Uqataqa iskay kimsa p’unchaw q’uchachispa wayk’ukuna. Uqa q’uchachisqaqa khachunapaqpas allinmi. Kaqtaq uqamantaqa khayatapas rurallanchiktaq.

Rurunninchik punkisqa kaptinpas kukupinninchikña punkisqa kaptinpas uqururupa rapichankunata allinta maqchispa kikin yurachamanta «waka llachuyta llachurquy». Chaymi hampi. Uqururutaqa maqchinapuni, chaypin kanman qallutaka kuru.

Chiri mikhuy mikhusqamantapas ima mana allin mikhusqamantapas ch’unchullninchikmi khipukun. Chaytaq mikhusqanchikqa kutimunpaschu uqutintapas lluqsinchu. Chayrayku allin yuyaypi imatapas mikhuna.

Hanaq pachaqa wichaypi, ukhu pachataq uraypi.

Ñawpaqtaqa qharikunaraq uraykuychik, chaymantaña warmikunapas wawakunapas - nispa karru q’iwiq kamachikun.

Chikuruqa mana tarpusqalla payllamanta punakunapi urin, papatahina yapusqa allpapi, wanuyuqta, hallmaspa tarpusqari. ¿Mayhinatataq urinman? ¿Imaraykutaq mana yananchikchu?

Urpiqa urqukunapipas wasi sach’akunapipas q’isachakuntaq tiyantaq.

¡Yaw urpicháy, sunqucháy! Sawaru p’unchawtaqa hamunkipuni, chaytaq qunqawaq.

Urqu paquchaqa urqukunapi mikhumun, chinakunataq uñantin pampakunapi.

Urqu kisaqa puka q’illuta t’ikan. Chay t’ikamanta hampi unuqa wasa nanaypaq allin.

Urunquy urucha huk apasanqachata qatatiptinqa huk riqsisqa runam wañunqa, chaytam chayqa willakun.

Usaqa qilla qhilli runatam tukun.

Ususiyqa iskaymi, churiykunataq kimsa, llapanpiqa pichqa kanku.

Puna runakunaqa llama kunkamanta usutayuq puriykachaqku.

Inkakunapas utkutaqa puchkaq kasqaku; kaqtaq chay q’aytumanta awaq kasqaku.

Wawakuna, utqaylla llamk’asunchik, tukurquspaqa pukllakusunchik.

Uturunkuqa sach’akunamanpas siqanmi, chaypitaq pakakunpas wak sallqakunatapas chakun.

Uwihaqa tutapas p’unchawpas wachallan, paquchaqa intillapi kuska p’unchawkama wachan.

Uyaytam uphakusaq, ¿maypitaq unucha kanman?

Kuka rapichapa uyanqa yana q’umir, ukhuntaq yuraq q’umir.

Kunanqa tawa chunka suqtayuq uyapi pichqa yupayniyuq Yachaq Masiy qillqanata kichasunchik.

¡Uyariwankichik! Paqarinmi tayta mamakuna tutachamanta huñukunqaku. Chayta wasipi willakuychik. ¿Uyariwankichikchu?

Wakapas paquchapas uywanchikmi; huk’uchaqa wasipiña tiyaspapas manam uywachu, chayqa suwa.

Asnuchataqa q’ipikuna apananpaqmi uywakuni, kaqtaq allqutapas wasi qhawananpaq.

Mama Mariaqa qayna killañas wira qhari wawata wachakusqa, kunanqa ña puriykachachkanña. Yuraq wakanpas turuchatas wachallasqataq; chaymi ancha kusisqa kachkanku.

Sapanka masa huk wachu unuta takllawan kichan, pinchaq warmitaq lluq’iman pañaman ch’ampata tanqaspa kuskan wachuta simp’an. Huk masaqa kaqta rurallantaq. Chayhinata ari wachukuna muhupaq rurakun, kaqtaq wachu unupas chayninta unu uraykunanpaq.

Yunka runakunaqa mikhunankupaq wach’iwan sallqakunata hap’iq kasqaku, chaytataq llapallankumanta mikhuq kasqaku. Yunkapiqa manas aychataqa waqaychayta atinchikchu.

¡Siskacha, ima uraskamam puñunki! intipa wach’inpas ñataq pupuyki patamanña aypanqa.

Mana napaykukuq runakunataqa: «wakachu imataq chayri, mana muuuuu nispa yaykumun» nispa niqku.

Wakamayuqa yaqa runahinam rimayta yachapayakun.

Wakcha kayqa sinchi sasa, kallpayuqkunaqa kawsasqaykimantapas asikun, ichaqa kay kawsayqa muyullanmi. Qamña mana muchuptiykipas wawaykikunaqa kanmi.

Chumpi Willkas llaqtapi wakcha runakunaqa iskay chunka paquchayuq, qhapaq runakunataq qanchis pachak paquchayuq.

Wallataqa q’umir q’achuta mikhun, chaymantataq ruphaypi usankunata pallakun. Wallataqa iskaynillayuqpuni puriykachan. Wallataqa mana yaykuy atiy qaqakunapi puñunpas wachanpas.

Wallpaqa saratapas qiwakunatapas sallqa ruruchakunatapas kuruchakunatapas mikhullanmi. Wallpataqa aychanrayku runtunrayku uywanchik. Wallpa runtuqa hunt’asqa mikhuna, chayrayku wawakunaqa sapa p’unchaw huk runtuta mikhunanchik.

Munaycha rikukuyta munaspa warmikunaqa kunkanku muyuriq muyuriqtaraq wallqanakunata churakunku. Wallqanataqa qhapaq warmikunalla churakun.

Ukhunchiktapas wallwak’unchiktapas mayllakunapuni, mana chayqa hump’isqanchikmanta millayta q’apan.

Ayllu sutiqa kanmi: Waman, Wamani, Mamani hukkunapas; chaykunaqa llapanmi wamanmanta paqarin.

Siwullatapas lichuhastapas ripullutapas kukatapas wampalpi k’ichkita t’akaspa wiñachinchik. Chaymantaña wiñariptin wak yapusqa allpaman mallkinchik, chaypitaq puquyta tukunqa.

Wakin quchakunapiqa k’ullumanta wamp’ukuna kan, chaytaqa wayra kallpanwan purichin. Runaqa wamp’upi huk llaqtamanta wak llaqtaman rin.

Wanakuqa sallqa llama, puna urqukunapi sapallan puriykachan. Kay sallqaqa pisi millwallayuq. Kunanqa kanraqchus icha manañachus, mana rikukunñachu.

May llaqtapipas wanka rumiqa kallanpuni. Chaykunaqa manchakuna sayaq qaqakuna.

Chay huk wayq’u llamk’aqkunaqa sara huqariyta tukunkuñach ari, ña wankamuchkankuña warmikunapas.

Llaqtakunapa p’unchawninpiqa tinyata wank’arta takaspa wawakunaqa marchanku.

Sansawan q’usñichispas wanquyru misk’itaqa hurquna. Q’usñiwanqa manas phiñakunkuchu.

Wanthi unquyniyuq runakunataqa hisp’ananpipas wak chika ukhunpipas wirp’ankunapipas lliqtihinas k’irichakuna rikhurin.

Khanka ñut’usqaqa ch’aki wanumanta aswan allin. Uwiha wanuqa waka wanumanta aswan allin. Llamapa paquchapa taqyanqa iskayninmanta aswan allin.

Ch’isinkunapas tutapas wanwakunaqa yawarniyta ch’unqaspa t’uqyasparaqmi wañuyninta taripanku. Kanirquwasqantaq siqsin hasp’ikuptiytaq millayta muqucharqukun.

Kamiyunmi runantin mayuman urmaykusqa, chaytaq hampikuq mamaqa: «ñawpaqtaqa wañunayaq runakunataraq hampina wasiman apasunchik» nispa kamachikun.

Kawsaqkunapa sunqun mana kuyuripuptin, yawarnin manaña phawaptin, manaña samarqapuptinqa, «wañurqapunmi» ninchik.

Ñawpaqqa rarqakuna tukuy hawapis kaq, chaynintas unuqa qiwakuna qarpanapaq riq. Allpa patapi ch’iqisqa kaspaqa unuqa wapsintas hanaqman wichachiq, chaytaqsi paray pachapi paraq, chiraw pachapitaq rit’iq.

Phuyu ch’isinkunapiqa runapa samasqan q’usñiq wapsiraq siminchikmanta lluqsin.

Huk rantikuqkuna qhatupi: «pisimá chayqa, yaparillaway» nispa yapachikunku, pisi qullqitataq haywanku, chaykunaqa waqatim kanku.

Wawakunaqa chayhinata waqanku wiksanku nanaptinmi.

Llakikuymantaqa anchata waqanchik, kusikuymantapas waqallanchiktaqmi, ichaqa pisillata.

Turukunaqa iskay waqrallayuq, urqu tarukaqa tawa waqrayuq.

¡Yaw irqicha! Taytaykita phaway waqyarqamuy.

Ima ruraytaña qallarinapaqpas apukunataraq waqyarikuna; paykunapunim imapipas yanapakunku.

Tinta llaqta qharikunaqa ñawpaq qunqurkama warata churakuqku; kunanqa chaki muqukama warata churakapunku.

Kay yupaykunataqa kayhinata ñawinchasunchik: 2 001, 3 002, 4 444: iskay waranqa hukniyuq; kimsa waranqa, iskayniyuq; tawa waranqa tawa pachak tawa chunka tawayuq nispa.

Waraqu ñawpaqta t’ikaptinqa ñawpaq papa tarpuy allin kanqa; waraqu qhipata t’ikaptinqa qhipa papa tarpuy allin kanqa. Waraqu t’ikata qasarquptintaq papataqa t’ikachkaptin qasarqunqa. Chaytam chakra ruraq runaqa qhawan.

Warisu uywaqa pisi millwayuq, millwanpas rakhu chayqa waskha simp’anallapaq allin. Warisuqa q’ipitapas mana apayta atinchu.

Kay llaqtakunapiqa qharikuna chukcha rutusqa warmikunataq simp’ayniyuq kanku. Kañari qharikunapas Utawalu qharikunapas simp’aynillayuqtaqmi kanku.

Titiqaqa qayllakunapi waru waru chakrakunaqa achka rikukun. Paray watapiqa yurakunata unu mana huqarinchu, kaqtaq ch’aki watapipas wachu unumanta hurquspa yurachakunata qarpana kaq kasqa.

Qaraywapa wasanqa yana q’illu, wiksantaq q’illupas yuraqpas.

Runaqa aruwimantapas simintumantapas kallankamantapas wasita rurakun. Añaspa wasinqa qaqa t’uqukunalla. Llamapa wasinqa kanchalla.

Qhapaq runaqa wasichachin simintu qaywisqawan. Hukkunaqa tihawanpas kalaminawanpas wasita qatallanchik. Wakcha runaqa ichhuwan wasichanchik.

May purisqanchikpipas waskhata tarikunchik chayqa karu llaqtakuna riqsimunanchikpaqmi.

Huk wataqa 52 simanata apamun, huk simanaqa qanchis p’unchawniyuq. Huk wataqa kimsa pachak suqta chunka pichqayuq p’unchawta apamun.

Kawallutaqa qiwayuq unuyuq pampapi ichhuman wataykamunki.

Watya ruranapaqqa misk’i papakunata akllana, hurnuta k’urpakunamanta pirqaspa k’iriwan q’uñichina chaymantaq papata churaykuna. Watyaqa ch’aquyuq misk’illaña.

Kaymi huk watuchiy: Imasmari, imasmari: Kunkapi q’apina, sikipi sunkhana, wiksapi kuchuna. ¿Imas kanman? Chayqa Wiyulin.

Wawakunataqa ñuñuchispalla uywana, chaymi ancha allin. Mikhunataqa suqta killanpiña mallinan.

Kaypiqa, llapan qhari wawakuna wawqintin kanchik, warmi wawakunataq ñañantin kanku.

Musuq runaqa paqarin qharipa wawsan warmipa muhunwan huñukuptinmi.

Yachana wasi wawakunaqa wayaqachankupi qillqanankutapas quqawninkutapas apakamunku.

Llikllataqa warmikuna awanku, wayitataqa qharikuna awanku.

Ancha q’apayniyuqllaña wayk’uq warmikunaqa unkakapa makichantapas chakichantapas huk wayaqachapis pakallapi waqaychakunku.

Wawakunaqa huk sach’apa k’allmanman waskhata wataykuspa sayaspapas tiyaykuspapas wayllunkukunku.

Waynakunapas sipaskunapas pukllay p’unchawkunapiqa takikuspa wiphalanta maywispa phawaspalla tusunku.

Ima tarpusqapas wayq’ukunapiqa allinta puqun; chaypiqa pisita chirin.

Wayq’u allpakunapiqa uqapas chaninmi urin. Huk watapiqa iskay kuti, kimsa kuti papataqa allanku. Chaypiqa watantinmi paran, qasataqa manam riqsinkuchu.

Mayu qayllakunapipas qucha qayllakunapipas tiyaq runaqa manaraq puriyta atispa ña wayt’ankuñam.

Waywachaqa sach’akunapim tiyan; payqa sach’akunapa ruruntam k’utun. Chupanqa suphusapacha. Huk sach’amanta wak sach’aman phawaqhina uraykun.

Chay punkuta kay llikllawan wichq’aykuy; kaypiqa millaytam chirin, rit’ipas yaykumunman.

Uwihaqa tawa wiksayuq, chayraykutaq mikhusqantaqa sapanka wiksanmanta aswan khamunapaq siminman kutichimun.

Wik’uñaqa hatun ñawiyuq, ñañu kunkachallayuq. Millwanqa munay ch’umpicha. Wik’uñakunaqa huñusqallapuni urqukunapi puriykachakun. Wik’uñaqa Pacha Mamapa uywansi.

Willkachuqa unquyqa wawakunapa ñawinta ch’uqñiwan k’askachin. Chaytaqa kikin wawapa unu hisp’ayninwan chullurichispa picharquna. Hampinapaqqa añawipa t’ikantapas ruruntapas yana hawasta ch’umpi millwatawan ruphachispa kutana, chaytataq yuraq ñut’uasukartawan kutarquna, chaywantaq puñunanpaq unqusqa wawapa rinri wasanta, ch’ipuqunta ima llusina; p’unchawtaq wawapa umantapas ukhuntapas chiri unuwan mayllana.

Ñawpa willakuykunapiqa sallqakunapas runaman kutispas runakunawan ima tiyaq kasqa, ichaqa atuqqa mana hayk’appas atipanmanchu.

Willkachaymi chhulli unquywan, puñunapim. Kay p’unchawkunaqa manam hamunqachu.

Machu Pikchu uraypis huk machasqa runapa chaki tullunkunata tren ñut’urqapusqa; chay phakanta kunan willupunku.

Huk llaqtamanta wak llaqtaman rispaqa suninta tupunchik. Huk allpataqa pata hawantapas pampantapas suninta yachaspa kinrayninta yachaspa tupunchik. Huk apaykachanapa winarantataq hayk’ataq suninman, hayk’ataq kinrayninman, hayk’ataq rakhunman chaykunata yachaspa tupunchik.

¡Aqhataqa manachu winkuwan rakirpariwaq!

Kay wakakunaqa kuskan winku lichillata sapa ch’awaypi quwanku. Ch’isin paqarin ch’awasqaqa pusaqninmanta 8 winku lichi sapa p’unchaw tantakun.

Arikipa llaqtapiqa sara wiñaputaqa ch’akisqata kutasqataña qhatunku; Qusqu llaqtapiqa chayraq wiñapusqata, apillataraq qhatunku.

Kay chachakuma sach’achaqa kunan wata 40 pachakcha thatkita wiñarqun; ñuqataq kay wataqa 8 pachakcha thatkillata wiñasqani.

Pukllay p’unchawkunapiqa yuraq wiphala apaykusqa kusisqa tusunchik. Perú Mama llaqtapa wiphalanqa puka yuraq puka llimp’iyuq.

Wiqawninchikqa wasa tullullayuq, ñawpaqninpiqa aychalla, chaytaq ukhunchikqa k’umuykuytapas atin.

Mamanchiktapas taytanchiktapas huk ukhunchikkunatapas kawsachkaptin munananchik; wañuptinqa yanqañan mayuman wiqi chayanankamapas waqasunchik.

Wiqu chakiyuq runakunamantaqa manam asikunachu, paykunaqa ñuqanchikhina allinmi karqanku. Muqunchikkunaqa pukllaspapas wiqurqukuyta atillanmi. Chayrayku yuyaywan imatapas rurana.

Wira runaqa achkata mikhun ichaqa phawayta mana atinchu.

Chicharuta wayk’uspaqa wiranta ñawpaqmantaña ch’umanchik.

Rakhu wirp’ayuq runataqa «ch’utusapa» nispa k’aminku. K’aminakuyqa mana allinchu, runaqa rakhu wirp’ayuqña kaspapas, ñañu wirp’ayuqña kaspapas kaqllam kanchik.

Wawakunaqa llullu wiruta qichunakusparaq khamunkupas ch’unqankupas.

Allqu wañusqatapas wasi pichasqa q’upatapas mayumanqa manam wisch’uykunachu.

T’utura Pallqa llaqtapiqa rakimanta wisirqamuspa runaqa ch’uñu aqhata haywarisunki.

Wisk’acha aycha mikhuq runakunaqa waynamantaraqsi suqu umayuq tukupunku.

Lawakunataqa k’aspi wisllawan qaywispakama wayk’una.

Uwihapa wisq’antaqa kachinchaykuspalla k’allana patapi chayraq wayk’usqa q’unchapi kankanku.

Wist’u chakiyuq runaqa manaña qara t’iqichu hayt’ayta atipunchu. Chayqa hatun llaki.

Añaspa hisp’aykusqan p’achaqa wiswillapuni hayk’a kutiña t’aqsasqapas.

Khuchi wirawan qhillichasqa p’ukupas p’achapas sasa mayllanam, sasa t’aqsanam.

Yachachiqmanta llamk’anapaqqa pichqa watapas suqta watapas qullana yachana wasikunapi yachamuna.

Mamayqa makiymanta t’ipi t’ipiykuwaspa awayta yachachiwan.

Ñanpi piwanña tinkuspapas yachakuq wawaykunaqa napaykukullanpuni, kaqtaq mana atiqkunatapas yanapanku.

Inkakunaqa amawta niqku yachaqkunata. Chaymantaqa amawta nillanchiktaq yachachiqkunata; chayqa mana allinchu. Yachana wasipi llamk’aq runaqa yachachiqmi, manam amawtachu.

Wasaymi anchata nanawan, yachaqwan kukata qhawachikamusaq.

Yachana wasikunaqa kanmanmi: wawa wasi, chayqa hawa llaqtapi kimsa watayuqmanta pichqa watayuqkama wawakunapaq. Qallariy yachana wasi, chayqa kanman suqta watayuqmanta chunka kimsayuq chunka tawayuq watayuq wawakunapaq. Chawpi yachana wasi, chayqa kanman qallariy yachana wasikunapi tukuqkunapaq. Chaymantaqa kanmancha ari qullana yachana wasi, chayqa chawpi yachana wasipi tukuqkunapaq.

Yamt’ataqa sach’akunamanta ch’iqtanchik; chayqa sach’akuna wañuchiy. Huk sach’ata wañuchispaqa iskay kimsa sach’ata mallkinanchik.

Ñuqanchikqa yana chukchayuq paqarinchik, hukkunaqa p’aqu chukchayuq kanku, hukkunataq ch’umpi chukchayuq paqarinku. Machuyaptinchikpas payayaptinchikpas chukchanchikqa suquyapun, yuraqman kutipun.

Hawa llaqtakunapiqa imatapas yanapanakuspapuni ruranchik.

Yonichaqa ñawinchayta yanapawan.

Kay wataqa yanqapaq tarpusqayku, ruruchisqaykutapas suwa aparqapun, qhipakunapaqqa aswan yuyaypich ari llamk’asaqku.

Kay apichaqa ancha misk’ipuni kasqa, ¿manachu yapaykuwankiman mamáy?

Wawakuna: paqarinpaqqa kay 5 yapaykunata ruramunkichik.

Wawakunaqa raymi p’unchawkunapi sumaq yarawikunata yarawinku.

Yarqasqa kaspapas puñuymanta kaspapas sut’illata hanllapakunchik.

Sunqumanta lluqsin huk sirk’a, chayqa allin yawarta, kallpakunata ima llapan ukhunchikman apan. Sunquman kutiykuq yawartaq miyusqa wayrata apan. Chaymi yawarninchikpa llamk’ayninqa.

Chay runaqa yawar masiymi, kunanmi qullqiyuq kaspa mana riqsikuq tukuchkan.

Rakhu q’aytuwanqa yawriwanmi siranchik, ñañu q’aytuwantaq yawrichawan.

Santo Tomás llaqtamanta tutachallamanta lluqsispa wakin yachana wasimanqa inti yaykuptinraqmi chayachkanchik. Chayqa ancha karu.

Atuq supayqa huk p’asñachatas yukarqusqa. Ch’isinqa yana q’illu p’achayuqsi wasita chayan, tutallas iskay kimsa uwihata chayachimun, manaraq inti lluqsimuytataqsi ripullantaq. Chayqa Atuqsi kasqa.

Yukraqa q’umirmi, wayk’usqañataq puka q’illuman kutirqapun. Yukrapa aychanqa misk’ichallañam.

Qharipas warmipas wayna sipasña kaspaqa kasarakapunku. Chaymantaqa yumankuta huñuspa musuq wawata kamanku.

Yunka allpapiqa tukuyniraq sach’akunam wiñan, kaqtaq tukuyniraq misk’i rurukunapas chaypi puqullantaq.

Llaqtanchikpi tiyaq yuyaq runakunaqa ancha yupaychasqa kananku. Paykunaqa waynaraq kachkaspa llaqtanchikrayku yupata llamk’arqanku.

Aqu allpapi purispaqa chakinchikpa sarusqanta sut’illata saqinchik, chay sarusqapa sutinmi yupi.

Yurakunaqa kanmi sallqapas mallkisqapas. Sallqakunaqa payllamanta mirarparin, tarpusqakunataqa tukuy ima mana allinkunamanta qhawachkana.

Chayraq lluqsimuq kirunchikkunaqa yuraq yuraq, p’unchawmantahinataq q’illuyapun, chayqa mana mayllakusqamanta.

T’uqusqa lata unu aysanakunataqa yuraq titiwan llut’aykunku. Ñawpaqtaqa allintaraq q’uñichinku.

Yuthumantaqa aranwaykunapas kanmi: yuthuqa sipasmansi tukuq kasqa ninku …, chaymantaqa huk yuthus atuqpa ñawinta uchu kutawan ch’akirquchiq kasqa ninku.

Yuyaqkunaqa willkachankuta muyuriqninpi tiyaykachispa imaymana rikch’akuq aranwaykunata wawakunaman willan.

¿Taytaykipa sutinqa imam? Manapuni yuyanichu.

Llakikuptiyqa yuyayniypas chinkawanmi.

Qhichwa runarayku doctormanmi chayayta munachkani, chaymi tuta p’unchaw yuyaychakuni, manañam puñuypas hap’iwanchu. Kay yuyaychakusqay, ¿hunt’akunqachus icha musquyllachus?




